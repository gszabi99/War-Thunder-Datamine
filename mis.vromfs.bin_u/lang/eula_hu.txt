---------------------------------------------------------------------------------------------------------------------------------------------------------

FONTOS KÖZLEMÉNY

---------------------------------------------------------------------------------------------------------------------------------------------------------

A játékunkhoz való hozzáférés és az azzal való játék előtt el kell fogadnia az alábbi jogi dokumentumok tartalmat (a teljes szöveg elérhető ezen közlemény után):

* Adatvédelmi irányelvek – Ez a dokumentum elmagyarázza, hogyan kezeljük és védjük személyes adatait, miközben videójátékainkat és szolgáltatásainkat használja.

* Szolgáltatási feltételek – Ezek határozzák meg a Gaijin által nyújtott szolgáltatásokat a videójátékon belül, és az alábbi dokumentumokat foglalja magában:

- Játékszabályok – Megállapítják a játékon belüli viselkedési szabályokat és korlátozásokat;

- Végfelhasználói licencszerződés – Felvázolja a videójátékunkhoz kapcsolódó licencfeltételeket, korlátozásokat, restrikciókat és a felmondási feltételeket.

Kérjük, olvassa el ezeket a dokumentumokat alaposan, mielőtt elfogadná őket. Ha bármelyikükkel nem ért egyet, nem használhatja videójátékunkat vagy más kapcsolódó szolgáltatásainkat.

---------------------------------------------------------------------------------------------------------------------------------------------------------

GAIJIN ADATVÉDELMI IRÁNYELVEK

---------------------------------------------------------------------------------------------------------------------------------------------------------

Ezen Adatvédelmi irányelvek ismertetik, hogyan dolgozza fel a Gaijin Entertainment („Gaijin”, illetve „mi” és ragozott alakjai) az Ön személyes adatait, továbbá összefoglalják az Ön ezen személyes adatok feldolgozásával kapcsolatos jogait. Az Adatvédelmi irányelvek lefedik a Gaijin tulajdonában álló és általa forgalmazott videójátékok („Játékok”) telepítésekor és az azokkal való játék, a Gaijin egyéb alkalmazásainak használata, a webhelyeinken való böngészés, Gaijin-fiók regisztrálása és használata, illetve termékeinkkel és szolgáltatásainkkal egyéb módon való kapcsolatba lépés, valamint az általunk szervezett eseményeken való részvétel („Szolgáltatások”), illetve a velünk egyéb módon folytatott kommunikáció során történő adatfeldolgozást.

A jelen Adatvédelmi irányelvek az Általános szerződési feltételek részét képezik, amelyek magukba foglalják a Szolgáltatások Gaijin általi biztosítását szabályozó dokumentumokat, köztük a Szolgáltatási feltételeket.

1. RÓLUNK

Az Ön adatait a Gaijin dolgozza fel, amely az alábbi jogi személyeket jelenti (attól függően, hogy Ön mely szolgáltatásokat veszi igénybe, vagy milyen más módon lép kapcsolatba a Gaijinnal):

A Gaijin Network Ltd. Cipruson bejegyzett vállalat, cégjegyzékszám: HE 312702, bejegyzett székhely: 63 Ifigeneias Street, Office 302, Strovolos 2003, Nicosia, Ciprus; 

A Gaijin Distribution Kft. Magyarországon bejegyzett vállalat, cégjegyzékszám: 01-09-182370 bejegyzett székhely: 1146 Budapest, Hungária körút 162-166., Magyarország.

A személyes adatok bizonyos feldolgozásának céljára partnereink is adatkezelőknek minősülnek. Például, amikor Ön játékkonzolokon vagy platformokon keresztül fér hozzá Szolgáltatásainkhoz, ezen konzolok és platformok Ön általi használatát azok szolgáltatói ellenőrzik. Az egyes szolgáltatók személyesadat-feldolgozásáról az adott szolgáltatás keretében találhat további információkat.

A velünk való kapcsolatfelvétel fő pontja a Gaijin ügyfélszolgálati portál. Ezenfelül kapcsolatba léphet velünk a privacy@gaijin.net e-mail-címen vagy az alábbi postacímen is: Ifigeneias street 63, Office 302, 2003 Strovolos, Nicosia, Ciprus (Gaijin Network Ltd.). További kapcsolatfelvételi információkért lásd a jelen Adatvédelmi irányelvek 12. szakaszát.

2. AZ ÁLTALUNK FELDOLGOZOTT ADATOK

A Gaijin különféle forrásokból gyűjtött személyes adatokat dolgoz fel: 

• az Ön által részünkre megadott adatokat;

• a Szolgáltatásaink Ön általi használata során automatikusan begyűjtött adatokat;

• harmadik felektől kapott adatokat.

2.1. Az Ön által részünkre megadott adatok

Szolgáltatásaink használata során Ön személyes információkat ad meg részünkre, általában akkor, amikor Gaijin-fiókját regisztrálja és kezeli; a Gaijin webhelyeit használja; a Gaijin Játékaival játszik vagy egyéb Szolgáltatásokat vesz igénybe; a Gaijin által biztosított termékeket és szolgáltatásokat vásárol; beszélgetésekben vesz részt a fórumokon és a Gaijin közösségi médiáján; részt vesz felméréseinkben és a felhasználókkal való egyéb érintkezéseinkben; támogatást vagy ügyfélszolgálati segítséget kér és kap; a Szolgáltatásokkal kapcsolatos műszaki problémákat jelent be, illetve panasszal vagy kérelemmel kapcsolatban kommunikál velünk; stb. 

Ezek az adatok az alábbi kategóriákat foglalhatják magukba:

Személyazonosítási és kapcsolatfelvételi információk. A legtöbb Szolgáltatásunk, mint például Játékaink és a kapcsolódó események, csak regisztrált fiókkal vehetők igénybe (Gaijin-fiók vagy harmadik felek – pl. Google, PlayStation, Steam stb. – platformjain regisztrált fiókok). A regisztrációs adatok főleg az Ön e-mail-címét, jelszavát és becenevét tartalmazzák. Ön megadhatja továbbá mobiltelefonszámát és egy másodlagos e-mail-címet is a fokozott biztonság, illetve annak érdekében, hogy ha elveszíti a hozzáférést az elsődleges regisztrált e-mail-címéhez, lehetősége legyen fiókja helyreállítására. Ha Ön harmadik fél platformján regisztrált fiókkal fér hozzá a Szolgáltatásokhoz, mi ennek a fióknak az azonosító adatait is feldolgozzuk. Ha Ön kiskorú vagy jogi cselekvőképességében más okból korlátozott, arra is felkérhetjük, hogy szülője, gondviselője vagy más jogi képviselője kapcsolatfelvételi adatait is adja meg. Korlátozott esetekben, amikor Ön a Gaijin partnere lesz, az Ön személyes azonosító adatait, így teljes nevét, személyi azonosítóját, lakcímét, fizetési információit is feldolgozzuk.

A Gaijin ügyfélszolgálata részére megadott adatok. Gyűjtjük azokat az információkat, amelyeket Ön a Gaijin felé küldött kérésekkel együtt ad meg, miközben műszaki felhasználói támogatási kérésekkel kapcsolatban kommunikál velünk. Amikor Ön akár Gaijin-fiókjából, a Gaijin ügyfélszolgálati portálon keresztül, akár e-mailben, a Gaijin-fiókjába való bejelentkezés nélkül beküldi kérését a Gaijin ügyfélszolgálatához, mi begyűjtjük a kéréssel együtt megadott adatokat, így az Ön e-mail-címét, nevét, becenevét, felhasználói azonosítóját; az Ön üzenetét, amely tartalmazhatja az Ön játékmeneti adatait, vásárlásait és fizetési információit; egyéb információkat, amelyeket Ön a kérésével együtt vagy a Gaijin ügyfélszolgálatával folytatott további kommunikációja során beküld.

Biztonsági adatok. Amikor biztonsági problémák merülnek fel, mi biztonsági kérdések megválaszolására kérhetjük fel Önt felhasználói azonosságának megerősítése érdekében. Válaszként olyan információkat várhatunk el, amelyek az Ön egyedi felhasználói adatait tartalmazzák, amelyeket észszerűen csak az adott Gaijin-fiók tulajdonosa ismerhet, például az Ön e-mail-címét, (egy vagy több) becenevét, Gaijin-fiókjának regisztrációs dátumát, bejelentkezési adatait, helymeghatározási adatait, vásárlásait, valamint játékmeneti adatait. 

Ön által önként megadott egyéb adatok. Előfordul, hogy felhasználók vagy mások kérésekkel, kérdésekkel vagy javaslatokkal fordulnak hozzánk, amelyekben személyes adatokat adnak meg. Ilyen például, amikor Ön e-mailben fordul hozzánk egy olyan témában, amely nem kapcsolódik közvetlenül Szolgáltatásainkhoz, különféle felmérésekre válaszol, webhelyeinken kommunikál velünk, vagy más módon lép velünk kapcsolatba. Ilyen esetekben is feldolgozzuk a részünkre megadott adatokat.

2.2. Automatikusan begyűjtött adatok

A Játékainkkal való játék vagy Szolgáltatásaink egyéb módon való használata közben gyűjthetjük a folyamat során generált, az Ön profiljával kapcsolatos adatokat, beleértve a következőket.

Játékadatok. Adatokat gyűjtünk az Ön játékon belüli műveleteiről, mérkőzéseiről, játékon belüli interakcióiról más játékosokkal, játékmeneteinek megkezdéséről, hosszáról, eredményeiről, valamint a játékban hozott döntéseiről. Továbbá gyűjthetünk felvételeket az Ön játékmenetéről, ezeket azonban rendkívül korlátozott ideig tároljuk, és később töröljük őket.

Játékon belüli kommunikáció. A Játékok funkcionalitása lehetővé teszi az Ön számára, hogy egy Játékmeneten belül nyilvánossá tegye szöveges és hangüzeneteit más felhasználók számára. Ezeket az adatokat nem tároljuk egy játékmenetnél tovább, kivéve ha az Általános szerződési feltételek vagy az alkalmazandó törvények megszegésére vonatkozó bejelentés kapcsán ellenőrizzük azokat.

Személyazonosítási információk. Adatokat gyűjthetünk Szolgáltatásaink Ön általi használatával kapcsolatban, hogy Szolgáltatásokat nyújtsunk, biztosítsuk felhasználóink biztonságát, javítsuk Szolgáltatásaink felhasználói élményét, új Szolgáltatásokat fejlesszünk ki, és javítsunk már létező Szolgáltatásainkon. Például a személyazonosítási információk közé tartozhat (1) az Ön felhasználói és eszközazonosítója, (2) hozzávetőleges helymeghatározási adatok (IP-cím és kapcsolódó információk, például ország és város), (3) nyelvi preferenciák, (4) biztonsági hitelesítési eszközök, és így tovább. 

Eszközadatok. Annak érdekében, hogy Szolgáltatásainkat az Ön eszközéhez és használatának egyéb körülményeihez igazítsuk, információkat gyűjtünk az Ön eszközéről Szolgáltatásaink kompatibilitásának, funkcionalitásának és biztonságának biztosítása érdekében, az Ön tartózkodási helyének megfelelő módosításokkal együtt. Ezek magukba foglalhatnak olyan információkat, mint az eszközazonosító, MAC-cím, hozzávetőleges tartózkodási hely, nyelvi beállítások, időzóna, lokalizációs beállítások, eszközinformációk, operációs rendszer, telepített alkalmazások, telefonos hálózati szolgáltató, hálózattípus és kapcsolat, internetkapcsolat sebessége, képernyőfelbontás és irány, az eszköz hardvertulajdonságai (CPU, GPU, RAM és ROM mérete, akkumulátor stb.), valamint egyéb szoftver- és hardverinformációk az Ön eszközével kapcsolatban. 

Vásárlási adatok. A Szolgáltatásainkon keresztül elvégzett vásárlásokkal kapcsolatban is gyűjtünk információkat annak érdekében, hogy pl. a felhasználó a Gaijin-fiókjában játékon belüli tárgyakat vásárolhasson. Gyűjtjük továbbá az Ön által vásárolt és az Ön személyazonosítási adataihoz kapcsolt valamennyi játékon belüli tárgy típusát (és mennyiségét, amennyiben alkalmazható), valamint ezek árát is, hogy ezeket a vásárlásokat feltüntethessük az Ön Gaijin-fiókjában. Az adóügyi szabályozások miatt a fizetést végző személyről is gyűjtünk információkat. Ebből a célból csak korlátozott, kötelező adatokat dolgozunk fel a felhasználók vásárlásaival kapcsolatban, köztük a vásárló nevét és címét, a fizetés összegét és egyéb adóinformációkat. 

Információk a Játékok teljesítményéről. Gyűjthetünk adatokat a Szolgáltatásaink elérésére használt eszköz teljesítményéről, például összeomlási jelentéseket, a Játékainkkal való játék során felmerülő technikai problémákat és az internetkapcsolat elvesztésével kapcsolatos információkat.

Felhasználói elkötelezettségi programok és események adatai. Amennyiben Ön részt vesz a Játékainkkal kapcsolatos felhasználói elkötelezettségi programokban vagy eseményeken, amelyeket a Gaijin vagy partnereink rendeznek, mi információkat gyűjtünk az ezeken az eseményeken való részvételével és teljesítményével kapcsolatban, valamint olyan adatokat, amelyeken Ön tesz elérhetővé ezeken az eseményeken.

Fórumokon és közösségi hálózatokon való kommunikáció. Közösségi interakciós Szolgáltatásaink (fórumok) használata, illetve a Gaijinnal vagy más felhasználókkal hivatalos közösségi hálózati fiókjainkon keresztül történő kommunikációja során Ön az összes posztolt információt megosztja a Gaijinnal. Ezeket az adatokat feldolgozhatjuk annak érdekében, hogy válaszoljunk Önnek, illetve javítsuk mind a Szolgáltatásainkkal kapcsolatos felhasználói élményt, mind a játékosközösségen belüli interakciót.

Felhasználó által létrehozott tartalom (UGC). Ön bármilyen formában létrehozhat a Játékainkkal és egyéb Szolgáltatásainkkal kapcsolatos tartalmakat, és különféle játékplatformokon, valamint webhelyeinken (pl. fórumok) megoszthatja azokat. Mi gyűjtjük és tároljuk az ilyen UGC-ket, és ellenőrizhetjük ezeket a tartalmakat, hogy megállapítsuk Általános szerződési feltételeinknek való megfelelőségüket, és értékeljük az Önnel való együttműködés lehetőségét a Gaijin hozzájárulási megállapodása értelmében.

Közösségi hálózati adatok. Ha Ön alkotóként vagy moderátorként közösségi hálózatokon és játékokkal kapcsolatos platformokon partnerkapcsolatra lép velünk, vagy érdekli Önt egy ilyen együttműködés, mi áttekinthetjük az Ön idevágó közösségi hálózati vagy platformadatait, amelyeket megoszt velünk, így az Ön fiókazonosítóit, közösségimédia-csatornájának statisztikáit vagy fórumokon való tevékenységét. Felvehetjük a kapcsolatot az adott közösségi médiával, hogy ellenőrizzük a megadott adatok pontosságát és az együttműködés szempontjából való relevanciáját. Ha Ön közösségi hálózati játékosközösségeinkben nyilvános posztokat és hozzászólásokat tesz közzé, nekünk hozzáférésünk lesz ezekhez az adatokhoz, és felhasználhatjuk azokat annak ellenőrzésére, hogy megfelelnek-e Általános szerződési feltételeinknek és az Önnel fenntartott együttműködésünk feltételeinek. 

Hirdetési adatok. Elemezzük az Ön interakcióit a Szolgáltatásainkon található vagy hirdetési partnereink által folytatott hirdetési tevékenységekkel annak érdekében, hogy Szolgáltatásainkat népszerűsítsük, valamint hirdetési teljesítményünket elemezzük és javítsuk. Ezen adatok magukba foglalhatják az Ön eszközazonosítóját vagy hirdetési azonosítóját, az Ön tartózkodásihely- és eszközbeállításait, a hirdetésekkel kapcsolatos műveleteit (például kattintások, webhelylátogatások, fiókregisztrációk, bónuszok átvétele). 

Egyéb cookie-k és hasonló technológiák. Cookie-kat és hasonló követőtechnológiákat használhatunk annak érdekében, hogy a jelen Adatvédelmi irányelvekben leírt egyéb célokból azonosítsuk Önt és/vagy az eszközét. További információkért arról, hogyan használjuk a cookie-fájlokat, kérjük, olvassa el Cookie-szabályzatunkat.

2.3. Harmadik felektől kapott adatok

Partnereinktől, társvállalatainktól és beszállítóinktól bizonyos adatokat kaphatunk, amelyek segítségünkre vannak a Szolgáltatások felhasználóink részére való biztosításában. Ezek az adatok az alábbiakat foglalják magukba: 

Harmadik fél platformjain regisztrált fiók bejelentkezési információi. Ön bejelentkezhet Szolgáltatásainkba közösségi hálózatok (pl. Facebook), játékplatformok és -konzolok (pl. Steam), eszközfiókok (pl. Apple ID) vagy hasonló szolgáltatások és webhelyek bejelentkezési adataival is. Ilyen esetben az üzemeltető vállalat konkrét információkat oszthat meg a Gaijinnal a maga adatvédelmi irányelveinek megfelelően. Ez magába foglalhatja az Ön harmadik félnél regisztrált fiókjának megjelenített nevét, felhasználói azonosítóját, e-mail-címét és eszközazonosítóját, valamint tartózkodási helyét.

Játékplatformokról származó adatok. A Szolgáltatásokon belül néhány Játékunk független platformokon is elérhető, például PlayStationön, Xboxon, Nintendo Switchen és mobil platformokon. Annak érdekében, hogy Szolgáltatásainkat ezeken a platformokon nyújthassuk Önnek és tiszteletben tarthassuk ottani előrehaladását és preferenciáit, olyan információkat gyűjtünk, mint például a platform által egy adott felhasználóhoz társított felhasználói azonosítók, e-mail-cím, hozzávetőleges tartózkodási hely, nyelv, valamint egyéb, azonosításra alkalmas információk, amelyeket a platform gyűjt, információk a platform üzletében Ön által végzett vásárlásokról, játéktevékenység, barátlista, rangsorban elért hely, teljesítmények, továbbá az Ön konkrét preferenciái, amelyek Szolgáltatásainkat tekintve relevánsak. Egyes platformok lehetővé tehetik az Ön számára, hogy testre szabja, mely adatok kerülnek megosztásra.

Hirdetési és elemzési adatok. Időről időre üzleti partnereinkhez és beszállítóinkhoz fordulunk hirdetési és marketingelemzésért. Ezek a harmadik felek adatelemzésből származó bővített adatokkal látnak el minket Szolgáltatásaink, valamint a Szolgáltatásaink használata közbeni felhasználói élmény javítására; továbbá megtévesztés elleni adatokkal, hogy nyomon követhessük a megtévesztést a hirdetésekben.

Fizetési információk. Fizetési szolgáltatóink gyűjtik az Ön hitelkártyaadatait, e-pénztárcája adatait vagy bármely más fizetési információt, amely az Ön vásárlásához kapcsolódik. Ezek az adatok a fizetős Szolgáltatásaink megvásárlására használt fizetési módtól függenek. Mi kizárólag fizetéshitelesítési adatokat gyűjtünk, ezekhez a fizetési információkhoz nem férünk hozzá.

Közösségi hálózati adatok. Nem gyűjtünk információkat nyilvános forrásokból, például közösségi médiáról, nyilvános jegyzékekből stb., 

kivéve, ha Ön önként rendelkezésünkre bocsátja közösségi hálózati adatait (pl. YouTube vagy Twitch) az ilyen adatok megadását megkövetelő Szolgáltatásainkban, eseményeinken és programjainkon (pl. tartalomalkotói programok) való részvétel céljából. Ilyen esetekben a közösségi hálózatok különleges eszközökön keresztül megoszthatják velünk az Ön megjelenített nevét, felhasználói azonosítóit és fiókstatisztikáit (pl. feliratkozók száma, streamelési idő), amelyekre szükségünk lehet annak megerősítéséhez, hogy Ön alkalmas a programban való részvételre, és hogy valóban Ön a fiók tulajdonosa. Ha Ön közösségi hálózati játékosközösségeinkben nyilvános posztokat és hozzászólásokat tesz közzé, nekünk hozzáférésünk lesz ezekhez az adatokhoz, és felhasználhatjuk azokat annak ellenőrzésére, hogy megfelelnek-e Általános szerződési feltételeinknek és az Önnel fenntartott együttműködésünk egyéb feltételeinek.

3. AZ ÖN ADATAI FELDOLGOZÁSÁNAK CÉLJAI

Az alábbi célokból gyűjtjük és dolgozzuk fel az Ön adatait:

Szolgáltatásaink nyújtása az Ön részére. Bármelyik Szolgáltatásunk használatához Ön elfogadja Általános szerződési feltételeinket, amelyeket egy sor jogi dokumentum alkot. Annak érdekében, hogy Szolgáltatásaink nyújtásával teljesíthessük az ebben a szerződésben foglaltakat, az alábbi célokból fel kell dolgoznunk az Ön személyes adatait:

• az Ön Gaijin-fiókjának regisztrálása, beleértve a harmadik felek szolgáltatásain és webhelyein keresztül való regisztrációt;

• hozzáférés biztosítása Önnek Játékainkhoz és egyéb Szolgáltatásainkhoz, beleértve olyan közösségi funkciókat, mint a játékon belüli csevegő, a fórumok és az események közösségi hálózati platformjai, lehetővé téve Önnek a kommunikációt más játékosokkal;

• fizetések feldolgozása, amelyeket Ön Szolgáltatásainkkal kapcsolatban végez el;

• a fizetős Szolgáltatások engedélyezése az Ön kérésére;

• Szolgáltatásaink kezelése;

• műszaki információk biztosítása és adminisztratív segítségnyújtás Önnek Szolgáltatásaink kényelmes használata érdekében.

Az e cél érdekében feldolgozott személyes adatok magukba foglalhatják az összes adatkategóriát, amelyeket akár Ön bocsát rendelkezésünkre, akár mi gyűjtünk be automatikusan, akár partnereinktől kapunk.

Az adatfeldolgozás jogalapja: szerződés teljesítése (Általános szerződési feltételek), bizonyos adatok esetében pedig jogos érdekeink (a Szolgáltatásoknak a felhasználói érdeklődéshez és kényelemhez való alkalmazása, a Szolgáltatások frissítése).

Szolgáltatásaink és felhasználói élményünk fejlesztése és javítása. Létfontosságú számunkra Szolgáltatásaink frissítése és továbbfejlesztése, az Ön használati élményének javítása, valamint új szolgáltatások kifejlesztése, nevezetesen:

• a Szolgáltatások javítása és fejlesztése;

• Szolgáltatásaink hibáinak diagnosztizálása, kijavítása és megelőzése;

• az Ön Szolgáltatásaink használata közbeni felhasználói élményének javítása;

• az Ön Gaijin-fiókja és az általunk feldolgozott adatai biztonságának elősegítése és erősítése;

• az Önnel való kapcsolattartás a fórumokon és a közösségi médiában;

• az Ön tájékoztatása Szolgáltatásaink frissítésével és javításával kapcsolatban, illetve releváns biztonsági és műszaki értesítések küldése Önnek;

• az Ön tájékoztatása a Szolgáltatásainkkal kapcsolatos eseményekről, versenyekről és különleges ajánlatokról;

• a felhasználók követeléseire, panaszaira és egyéb kéréseire nyújtott válaszadás, illetve azok feldolgozása; 

• az Általános szerződési feltételek felhasználók általi betartásának biztosítása;

• a felhasználók eseményeken és felhasználói elkötelezettségi programjainkban való részvételének növelése.

Az ezekből a célokból feldolgozott személyes adatok általában a következőket foglalják magukba: eszköz- és eszközteljesítmény-információk; vásárlási adatok; játékadatok, felhasználói elkötelezettségi programjaink és eseményeink adatai; játékplatformokról származó adatok, felhasználói visszajelzési adatok különféle csatornákról (pl. játékon belüli csevegő, webhelyeink, játékosközösségeink a közösségi hálózatokon, felmérések, bétatesztelési programok, közvetlen kommunikáció), hirdetési és elemzési adatok, továbbá a meghatározott célokból szükséges egyéb adatok. 

Az adatfeldolgozás jogalapja: szerződés teljesítése (Általános szerződési feltételek); jogos érdekeink (Szolgáltatásaink javítása és a felhasználók érdeklődéséhez való alkalmazása, új Szolgáltatások fejlesztése).

Az Ön preferenciáinak személyre szabása. Annak érdekében, hogy Szolgáltatásainkkal kapcsolatos friss hírekkel lássuk el Önt, tájékoztathatjuk Önt a frissítésekről és új Szolgáltatásainkról vagy Szolgáltatásaink funkcióiról. Időről időre az Általános szerződési feltételek frissítéseiről is tájékoztathatjuk Önt.

Ebből a célból általában feldolgozzuk az Ön kapcsolatfelvételi információit és személyazonosítási információit.

Az adatfeldolgozás jogalapja: hozzájárulás (ezt Ön akkor adja meg, amikor kiválasztja, milyen híreket szeretne megkapni); szerződés teljesítése (az Általános szerződési feltételek frissítéseivel kapcsolatban).

Jogszabályi rendelkezéseknek való megfelelés. Előfordul, hogy Gaijinra és tevékenységeire alkalmazandó törvényekben meghatározott követelményeknek való megfelelés, valamint a felhatalmazott állami vagy önkormányzati testületek által az alkalmazandó törvények értelmében tett kérések teljesítése érdekében a releváns jogi kereten belüli jogi kötelezettségünk szerint fel kell dolgoznunk az Ön személyes adatait. Minden esetben pontosan megvizsgáljuk, hogy egy adott jogi kötelezettség teljesítéséhez szükséges-e az adatfeldolgozás.

Az adatok, amelyek ebből a célból szükségesek lehetnek, az összes általunk feldolgozott adatkategóriát magukba foglalják. A leggyakoribb példák a vásárlási adatok, a kapcsolatfelvételi információk és az eszközadatok.

Az adatfeldolgozás jogalapja: jogi kötelezettségeknek való megfelelés.

Követeléskezelés. Ha jogvitába keveredünk, akár felperesként, akár alperesként, akár harmadik félként, elképzelhető, hogy fel kell dolgoznunk egy egyéni ügyben való álláspont megfelelő támogatása vagy bizonyítása érdekében szükséges személyes adatokat. Ez a felhatalmazott testületekkel való tárgyalásokra és vitarendezésre egyaránt vonatkozik.

Az adatok, amelyek ebből a célból szükségesek lehetnek, az összes általunk feldolgozott adatkategóriát magába foglalják, a kérdéses követeléstől függően. Ide tartozhatnak például a fiókkorlátozási előzmények, az aktív büntetések, az ügy részletei, valamint a Gaijin ügyfélszolgálatával folytatott kommunikáció.

Az adatfeldolgozás jogalapja: jogos érdekünk (követeléskezelés és az azzal kapcsolatos álláspontunk támogatása).

Partnerségek, bajnokságok, események és egyéb, Játékainkhoz és Szolgáltatásainkhoz kapcsolódó tevékenységek. Különféle bajnokságokat, eseményeket szervezünk, valamint egyéb, Játékainkhoz és Szolgáltatásainkhoz kapcsolódó tevékenységeket is tartunk, és meghatározott feltételek mellett előnyöket vagy partnerségi tevékenységeket kínálhatunk az ezekben részt vevő felhasználók részére. Ehhez szükséges, hogy az Ön személyes adatait az alábbi célokból gyűjtsük és dolgozzuk fel: 

• az Ön személyazonosságának ellenőrzése és a vonatkozó tevékenységben való részvételre való alkalmasságának megerősítése;

• az együttműködési potenciál értékelése;

• az Ön tevékenységének megfigyelése vagy tartalmainak ellenőrzése az együttműködés feltételeinek való megfelelés biztosítása érdekében;

• események nyerteseinek kiválasztása;

• jutalmak vagy egyéb ellentételezések kiszámítása és nyújtása, beleértve a kézbesítést is;

• információs és adminisztratív támogatás biztosítása a tevékenységekhez.

Az általunk feldolgozható adatok magukba foglalják a személyazonosítási információkat, kapcsolatfelvételi adatokat, fizetési információkat, a bajnokságokhoz, eseményekhez vagy egyéb tevékenységekhez kapcsolódó tartalmakat vagy tevékenységet, a kézbesítési címet, valamint a közösségi média adatstatisztikáit.

Az adatfeldolgozás jogalapja: szerződés teljesítése (például a Gaijin hozzájárulási megállapodása, a Gaijin promóciós eseményekre vonatkozó általános szabályai, nyertesekkel, hozzájárulókkal vagy tartalomalkotókkal kötött egyéni szerződések), jogi kötelezettségeknek való megfelelés (további jelentések céljából, amennyiben szükséges). 

Csalás, megtévesztés és egyéb helytelen gyakorlatok megelőzése. Elkötelezzük magunkat amellett, hogy felhasználóinkat tisztességes, szórakoztató és kompetitív játékélményhez juttatjuk, és a csalást rendkívül komolyan kezeljük. Általános szerződési feltételeink szigorúan tiltják csalás, hekkelés és egyéb illetéktelen játékmódosítások használatát. Játékaink, szellemi tulajdonunk és egyéb jogaink ilyen illetéktelen használatának megelőzése érdekében csalás elleni és megtévesztést megelőző technológiákat használhatunk. E célból csalás elleni megoldásokból származó adatokat és egyéb releváns információkat dolgozhatunk fel, amelyek segítségünkre lehetnek a tiltott magatartásformák azonosításában, esettől függően.

Az adatfeldolgozás jogalapja: a játékosközösség és a mi jogos érdekeink (tisztességes játék biztosítása; minőségi szolgáltatások fenntartása, szellemi tulajdon védelme, jó hírnév megcsorbulásának megelőzése).

Marketing és promóció. Hirdetési kampányaink kezelése és hirdetéseink teljesítményének elemzése érdekében elemezhetjük az Ön interakcióit marketing- és promóciós tevékenységeinkkel és hirdetéseinkkel. Például hirdetési partnereink regisztrációs linket tehetnek ki, amelynek révén nyomon követhetjük a regisztrációk számát és a hirdetés hatékonyságát. Viszonzásként játékon belüli előnyöket kínálunk Önnek. A felhasználók hirdetéseinkkel való interakcióiról szóló összesített vagy személyazonosításra alkalmatlanná tett információkat felhasználhatjuk marketingstratégiáink javítására és közönségkutatás végzésére.

Az adatfeldolgozás jogalapja: jogos érdekünk (Szolgáltatásaink javítása és a felhasználók érdeklődéséhez való alkalmazása), kivételes esetekben pedig az Ön hozzájárulása. 

Hirdetés. Játékaink és Szolgáltatásaink népszerűsítése érdekében feldolgozhatjuk az Ön személyes adatait direkt marketing és hirdetések megjelenítése céljából, amelyeket Ön különféle webhelyeken, közösségi hálózatokon és harmadik felek alkalmazásaiban láthat. 

Az ilyen hirdetések személyre szabottak lehetnek és az Ön érdeklődéséhez igazodhatnak. Ebben az esetben Cookie-szabályzatunknak megfelelően megoszthatjuk hirdetési partnereinkkel az Ön különféle azonosítóit (pl. cookie-azonosító, eszközazonosító) és hirdetési cookie-jait, címkéit, pixeleit, nyomjelzőit. Az azonosítók párosításakor felhasználhatjuk ezt az információt az Ön webes böngészési tevékenységével, valamint a hirdetésekkel való interakciójával együtt annak kiválasztására, hogy mely hirdetéseket jelenítsük meg Önnek, valamint annak megértésére, hogyan javítsunk hirdetési kampányainkon és mérjük azok hatékonyságát. Ön webhelyeink alján bármikor letilthatja a cookie-kat és visszavonhatja hozzájárulását. Kérjük, vegye figyelembe, hogy ettől nem fog kevesebb hirdetést látni, viszont a megjelenített hirdetések kevésbé tarthatnak majd számot az Ön érdeklődésére.

Az adatfeldolgozás jogalapja: szerződés teljesítése (a Gaijin Általános szerződési feltételei szerint kölcsönös előnyök biztosítása az Ön számára játékon belüli jutalmak formájában), valamint az Ön hozzájárulása.

4. AZ ADATOK MEGOSZTÁSÁNAK MÓDJA

Az Ön személyes adatait nem adjuk el, adjuk bérbe, osztjuk meg, terjesztjük, tesszük elérhetővé, továbbítjuk vagy kommunikáljuk más módon harmadik feleknek pénzbeli vagy egyéb értékarányos ellentételezésért.

Egyes, rendkívül korlátozott esetekben azonban adatokat osztunk meg partnereinkkel, szolgáltatóinkkal és társvállalatainkkal, beleértve az Európai Gazdasági Térségen (EGT) kívül találhatókat is.

4.1. Kivel osztunk meg adatokat

Játék- és egyéb digitális platformok. Megosztjuk az Ön adatait a Játékok forgalmazásában részt vevő üzleti partnereinkkel, hogy elősegítsük a Szolgáltatásainkhoz való hozzáférést azokról a platformokról, illetve hogy biztosítsuk felhasználóink támogatását és a Szolgáltatásainkkal kapcsolatos összes funkció elérését azon felhasználók számára, akik Játékainkkal játékplatformokon keresztül játszanak. Ezen partnereink némelyike az EGT-n kívül található. Például ezek közé tartozik az Xboxot üzemeltető Microsoft, a Nintendo Switchet üzemeltető Nintendo, illetve a PlayStationt üzemeltető Sony Interactive Entertainment. 

Hitelesítő platformok. Ön harmadik felek –például Steam, PSN, Apple Game Center, Google Play, Xbox, Amazon – szolgáltatásaiban használt bejelentkezési adatokkal is bejelentkezhet Szolgáltatásainkba. Azt a lehetőséget is biztosítjuk az Ön számára, hogy harmadik felek szolgáltatásaiba a Gaijin-fiókján keresztül jelentkezzen be. Ilyen esetekben megosztjuk partnereinkkel az Ön bejelentkezési adatait.

Fizetési szolgáltatók. Jóváhagyott fizetési szolgáltatókat alkalmazunk, a szolgáltatásainkra vonatkozó fizetések feldolgozása érdekében. Az Ön régiójától függően az adatait megoszthatjuk ezen fizetési szolgáltatókkal, amelyek az adott régióban és országban engedélyezetten működnek.

Csalás elleni rendszerek. Szolgáltatásaink használata közben megfigyelhetjük az Ön tevékenységét, és elemezhetjük az Ön által használt eszközöket és szoftvert annak ellenőrzése érdekében, hogy Ön betartja a Gaijin Szolgáltatási feltételeit, beleértve a csalás és megtévesztés megelőzését Játékainkban, valamint a toxikus viselkedés megfigyelését.

Hirdetési partnerek. Időről időre hirdetési partnereket bízunk meg, hogy nyomon követő és elemző eszközeikkel támogassanak minket. Például megoszthatunk velük anonimizált információkat az Ön eszközével, tartózkodási helyével és vásárlásaival, valamint a szolgáltatásaink használatával kapcsolatban. Egyes esetekben az ő harmadik fél partnereik feljavíthatják ezeket az adatokat azokkal az információkkal, amelyek már a birtokukban vannak, beleértve az Ön adatait is.

Operatív partnerek. Szerverhoszting-szolgáltatókat bízunk meg, hogy a Szolgáltatásaink online biztosításához szükséges adatokat tárolják. 

Fejlesztői, kiadói és helyi forgalmazói partnerek. Megosztjuk az Ön adatait azokkal a kiadókkal és fejlesztőkkel, akik a Gaijin révén adják ki játékaikat, a Gaijin játékfejlesztési és üzemeltetési eszközeit használják, illetve a Gaijin Alkalmazásplatformon keresztül Gaijin-fiókkal jelentkeznek be és Gaijin-szolgáltatások segítségével fejlesztik játékaikat. Ha Ön Szolgáltatásainkat helyi forgalmazón keresztül használja, erről az adatmegosztási folyamatról a Függelékben találhat részletesebb információkat.

Gaijin-felhasználók. Szolgáltatásaink más felhasználói láthatják az Ön egyes adatait, amikor egyes Szolgáltatási funkciók azt lehetővé teszik. Például az Ön beceneve, avatárja (profilfotója) és összekapcsolt fiókjainak adatai (beleértve a Steam-, PSN-, Apple Game Center-, Google Play- és Xbox-fiókokat) láthatók más játékosok számára. Bármilyen olyan tartalmat is láthatnak, amelyeket Ön nyilvánosan posztol szolgáltatásainkon belül és közösségi hálózataink játékosközösségeiben (nyilvános üzenetek, csatolt fájlok stb.), valamint az Ön egyes játékeredményeit (játékon belüli értékelések és rangsorok adatai) és teljesítményeit is. 

Üzleti szolgáltatók. Harmadik fél szolgáltatóinkkal is megoszthatunk adatokat, például szoftverfejlesztőkkel vagy adminisztrációs szolgáltatókkal.

Társvállalatok. Megoszthatunk személyes adatokat a Gaijin-csoporton belüli vállalatokkal és társult vállalkozásokkal. 

Könyvvizsgálók. Amikor az alkalmazandó törvény értelmében auditálási vagy pénzügyi jelentéstételi kötelezettségnek kell eleget tennünk, az ezeknek a kötelezettségeknek való megfelelés érdekében adatokat osztunk meg harmadik felekkel. Gondosan értékelünk minden egyes esetet, és csak a lehető legszűkebb adattartományt osztjuk meg.

Kormányzati szervek. Kormányzati szervekkel is osztunk meg adatokat közvetlenül vagy partnereinken keresztül, amikor ez az alkalmazandó törvény értelmében, a felhatalmazott szervek törvényes kérésére vagy más okból kifolyólag szükséges, felhasználóink és a magunk jogainak és érdekeinek védelme érdekében. Gondosan értékelünk minden egyes esetet, és csak a lehető legkevesebb adatot osztjuk meg.

Továbbá kérhetjük az Ön konkrét hozzájárulását, hogy személyes adatait más harmadik felekkel is megoszthassuk. Ebben az esetben konkrétan megadjuk a harmadik feleket, a megosztott adatok körét, a megosztás céljait és a releváns adatfeldolgozás további részleteit.

4.2. Az Ön adatainak külföldre való továbbítása

Világszerte működünk, ezért különböző országokban található harmadik feleknek továbbíthatjuk az Ön adatait, köztük olyanoknak is, amelyek az Európai Gazdasági Térségen (EGT) kívül találhatók. Minden tőlünk telhetőt megteszünk – beleértve az alkalmazandó törvény által meghatározottakat –, hogy minden esetben biztosítsuk a személyes adatok megfelelő védelmét. Elképzelhető, hogy egyes országokban, amelyekbe továbbítjuk az Ön adatait, nem ugyanazok az adatvédelmi törvények vannak érvényben, mint az Ön joghatósági területén. 

Az ilyen esetekben azonban észszerű lépéseket teszünk annak biztosítására, hogy a harmadik felek, amelyeknek bármilyen személyes információkat továbbítunk, megfelelő adatvédelmet nyújtsanak. Elsősorban a Gaijin megfelelő fizikai, műszaki és adminisztratív biztonsági intézkedéseket tesz az Ön adatainak megfelelő védelme érdekében.

5. AZ ÖN ADATAI FELDOLGOZÁSÁNAK IDŐTARTAMA

Az Ön adatait addig dolgozzuk fel, amíg a feldolgozásuk céljai, a törvényes megőrzési időszak és jogos érdekeink megkívánják, vagy amíg a tárolásuk műszakilag szükséges.

Az Ön személyes adatait addig őrizzük meg, amíg az feldolgozási céljainkat (beleértve azt az időszakot, amíg az Ön Gaijin-fiókja aktív az Általános szerződési feltételek értelmében), jogos érdekeinket, az adattárolásra vonatkozó jogi vagy műszaki előírásokat tekintve szükséges. Amennyiben nincsenek ennek ellentmondó jogi vagy szerződésbeli kötelezettségek, a tárolási vagy feldolgozási időszak lejárta után töröljük vagy anonimizáljuk az Ön adatait.

Kérjük, vegye figyelembe, hogy az alábbi esetekben jogunkban áll az Ön egyes felhasználói adatait megőrizni, még az ilyen adatok törlésére irányuló kérése teljesítését követően is:

• az Ön hozzájárulásán kívül más törvényes alap biztosítja számunkra az Ön adatainak további feldolgozását (például az olyan alkalmazandó törvények betartása érdekében, mint az adózási vagy számviteli szabályozások, az „ismerd az ügyfeledet” elv, a pénzmosás elleni jogszabályok, valamint egyéb törvényes előírások és kötelezettségek);

• az Ön felhasználói adatai olyan módon kerültek anonimizálásra, amely biztosítja, hogy nem lehet őket felhasználni az Ön azonosítására, így a továbbiakban nem számítanak személyazonosításra alkalmas adatoknak.

6. GYERMEKEK ADATAI

Elismerjük a gyermekek adatainak védelmének fontosságát, és megerősítjük különleges kötelességünket, hogy eszerint járjunk el. Így további lépéseket teszünk, hogy megbizonyosodjunk a felhasználó életkoráról, és korlátozzuk a hozzáférést Szolgáltatásainkhoz azok számára, akik még nem érték el a megfelelő életkort.

Nem gyűjtünk, tárolunk vagy dolgozunk fel más módon szándékosan személyes adatokat 16 éven aluli felhasználóktól, hacsak szülőjük, gondviselőjük vagy bármilyen más, szülői felelősséget gyakorló személy hozzájárulását nem adta ehhez.

Ha Ön szülő, gondviselő vagy bármilyen más, szülői felelősséget gyakorló személy, és szeretné visszavonni korábban adott hozzájárulását, vagy megtudta, hogy gyermeke az Ön hozzájárulása nélkül megadta nekünk személyes adatait, vagy úgy véli, hogy mi akaratlanul begyűjtöttük és az alkalmazandó törvények megsértésével feldolgoztuk gyermeke adatait, kérjük, küldjön nekünk egy kérelmet az adatok eltávolítására a Gaijin ügyfélszolgálatán keresztül. Annak érdekében, hogy e kérésnek eleget tegyünk, megkérhetjük Önt, hogy döntő bizonyítékkal szolgáljon arról, hogy:

• a gyermek még nem töltötte be 16. életévét vagy az alkalmazandó törvények szerinti minimális beleegyezési korhatárt, és

• ezen gyermek esetében Ön gyakorol szülői felelősséget.

Ha nyilvánvalóvá válik, hogy akaratlanul egy 16 éven aluli gyermek személyes adatait gyűjtöttük be (vagy egy olyan gyermekét, aki még nem érte el az alkalmazandó törvények szerinti minimális beleegyezési korhatárt) azon személy beleegyezése nélkül, aki a gyermekkel kapcsolatban szülői felelősséget gyakorol, minden észszerű lépést megteszünk, hogy minél hamarabb töröljük ezt az információt, kivéve, ha törvény kötelez minket ezen adatok megtartására.

Nyomatékosan ajánljuk a szülőknek, törvényes gyámoknak vagy bármely más, szülői felelősséget gyakorló személynek, hogy tanítsák meg gyermekeiknek, hogy soha ne osszák meg valódi nevüket, címüket, telefonszámukat, pénzügyi információikat vagy bármely más érzékeny adatot saját magukkal kapcsolatban szolgáltatásaink, játékon belüli csevegőink és webhelyeink (fórumok, kommentárok stb.) használata közben, sem egyéb módon az interneten.

7. AZ ADATOK BIZTONSÁGÁNAK BIZTOSÍTÁSA

Folyamatosan azon dolgozunk, hogy az Ön adatai biztonságának biztosítására mind adminisztratív, mind műszaki intézkedéseket hozzunk létre, fejlesszünk és vezessünk be. Ezek az intézkedések az Ön adatai védelmét szolgálják illetéktelen műveletekkel szemben, amelyeket harmadik felek hajthatnak végre vagy véletlenül is megtörténhetnek, mint például az adataihoz való illetéktelen hozzáférés, azok megosztása, módosítása, megsemmisítése vagy más rosszindulatú felhasználása, illetve adatai véletlenszerű elvesztése vagy sérülése. Minden észszerű lépést és intézkedést megteszünk, amelyek szükségesek ahhoz, hogy az Ön adatait biztonságosan és a jelen Adatvédelmi irányelveknek megfelelően kezeljük.

Kérjük, vegye figyelembe, hogy az EGT-n kívül is működtetünk szervereket, amelyeken az Ön adatait tartalmazó információkat tárolunk.

8. AUTOMATIKUS DÖNTÉSHOZATAL ÉS ONLINE KÖVETÉS

A Gaijin saját maga nem használja az Ön adatait profilalkotásra vagy bármilyen más automatikus döntéshozatalra, amely hatással lehetne Önre, beleértve az Ön hozzáférését a szolgáltatásokhoz vagy más jogait az Általános szerződési feltételek értelmében. 

Ugyanakkor egyes partnereink a 4. szakaszban („Az adatok megosztásának módja”) ismertetett módon automatikus döntéshozatalt alkalmazhatnak az általunk megosztott adatok feldolgozása során (például csalás elleni intézkedések vagy a tisztességtelen játék megelőzésének céljából).

Különféle technikákat alkalmazunk webhelyeinken, amelyek segítségével mi és az általunk megbízott harmadik felek felismerhetik Önt a webhely használata során, és esetleg több látogatás folyamán követhetik Önt. Ezeket az adatokat lényegében arra használjuk, hogy javítsuk és személyre szabjuk az Ön élményét webhelyeinkkel kapcsolatban. Ez úgy működik, hogy rendszereink vagy partnereink rendszerei felismerik Önt (a böngészőjének a további azonosítás érdekében küldött úgynevezett „cookie-k” révén), amikor bármely Gaijin-webhelyre belép, és a webhelybeállításokat és tartalmakat az Ön preferenciái és korábbi élményei alapján személyre szabják.

9. AZ ÖN JOGAI

9.1. Az Ön személyes adataival kapcsolatos jogai 

Adatai általunk való feldolgozásával az alkalmazandó adatvédelmi törvényektől függően Önt az alábbi jogok illetik meg.

Tájékoztatáshoz való jog. Joga van ahhoz, hogy tájékoztatást kapjon azzal kapcsolatban, hogyan gyűjtjük és használjuk fel a személyes adatokat.

Hozzáférés joga. Joga van megkérni minket arra, hogy megmutassuk, milyen adatokat tárolunk Önről, illetve hogy másolatot adjunk azokról.

Helyesbítéshez való jog. Joga van megkérni minket arra, helyesbítsük az Ön személyes adatait, ha azok pontatlanok, nem teljesek, lejártak, helytelenek, jogtalanul kerültek hozzánk, vagy már nem relevánsak a feldolgozás célját tekintve.

Törléshez („elfeledtetéshez”) való jog. Ön megkérheti a Gaijint, hogy törölje az Ön bármely adatát, kivéve ha az alkalmazandó törvények értelmében továbbra is fel kell dolgoznunk egyes személyes információit.

Adathordozhatósághoz való jog. Joga van megkérni minket arra, hogy az adatait strukturált, széles körben használt, géppel olvasható formátumban adjuk ki Önnek, vagy amennyiben az műszakilag lehetséges és észszerű, kérheti, hogy a Gaijin ezeket az adatokat közvetlenül egy harmadik félnek továbbítsa.

Az adatkezelés korlátozásához való jog. Joga van ahhoz, hogy bizonyos körülmények között teljesen vagy részben korlátozza az adatai felhasználását, kivéve ha az alkalmazandó törvények értelmében továbbra is fel kell dolgoznunk egyes személyes információit.

Hozzájárulás visszavonásának joga. Azokban az esetekben, amikor adatait az Ön szabadon adott hozzájárulása alapján dolgozzuk fel, joga van bármikor visszavonni korábban adott hozzájárulását.

Tiltakozáshoz való jog. Bármikor joga van tiltakozni személyes adatai feldolgozása ellen. 

Automatizált döntéshozatal elleni fellépéshez való jog. Azokban az esetekben, amikor az adatfeldolgozás kizárólag automatizált döntéshozatalon alapul, vagy profilalkotás történik, Önnek joga van tiltakozni ezen feldolgozás ellen. 

9.2. Jogai érvényesítése

Adatvédelmi és marketingpreferenciák kezelése

Direkt marketing esetében. A Gaijin híreket, ajánlatokat és frissítéseket küldhet az Ön fiókjához kapcsolódó e-mail-címre. Ha Ön le kívánja mondani a marketingüzeneteket, ezt úgy teheti meg, hogy Gaijin-fiókjában módosítja a beállításait. Jelentkezzen be fiókjába, majd válassza a Settings (Beállítások) > Mailing settings (Levelezési beállítások) vagy Manage subscriptions (Előfizetések kezelése) menüpontot. Itt akár az összes tájékoztató e-mailt letilthatja, akár visszavonhatja azoknak a konkrét kategóriáknak a kiválasztását, amelyek Önt nem érdeklik.

Mobilhirdetés esetében. Ha Ön a játék megkezdése előtt hozzájárult ahhoz, hogy hirdetéseket küldjünk Önnek, ezt a hozzájárulását a releváns hirdetési célok esetében visszavonhatja, ha kiveszi a pipát a jelölőnégyzetekből a mobilalkalmazás Personal Area (Személyes) > Privacy (Adatvédelem) menüpontjában.

Cookie-k és hasonló technológiák esetében. Cookie-kat, pixeleket, nyomjelzőket, címkéket, szkripteket és hasonló technológiákat olyankor gyűjtünk, amikor Ön Gaijin-webhelyeket használ Szolgáltatásainkban regisztrált fiókjával való összekapcsolás nélkül. Bármelyik webhelyünkön testre szabhatja cookie-preferenciáit, ha a cookie-beállítások ujjlenyomat ikonjára kattint a bal alsó sarokban. Kérjük, vegye figyelembe, hogy a cookie-k letiltása a beállítások között nem törli azokat automatikusan az Ön eszközéről, ez ugyanis műszaki oldalról lehetetlen. Ha törölni szeretné ezeket a cookie-fájlokat, ezt a böngészőjében kell megtennie. További információkért, kérjük, olvassa el Cookie-szabályzatunkat.

Adatok törlése

Ha Ön úgy dönt, hogy töröltetni szeretné az általunk Önről tárolt adatokat, töröljük adatait, amennyiben az lehetséges, figyelembe véve adattárolási kötelezettségeinket az alkalmazandó törvények értelmében, valamint bizonyos esetekben ahhoz való jogunkat, hogy a feldolgozást más jogi alapon (például tiltott tevékenység kivizsgálásához fűződő érdekünk alapján) folytassuk.

Kérjük, vegye figyelembe, hogy az adatok törlése az Ön Gaijin-fiókjának teljes és visszavonhatatlan törlését eredményezi. Ez azt jelenti, hogy a törlés után nem lesz lehetséges visszaállítani a játékban elért előrehaladását, a megszerzett játékon belüli eszközöket és fizetőeszközöket.

Az adatok törlése iránti kérelem benyújtásához, kérjük, kövesse a fiók törlésére vonatkozó különleges eljárást profilja Personal Area (Személyes) című részén. Az útmutatót itt találja.

Először felfüggesztjük a fiókját, míg előhívjuk az Önről általunk tárolt összes személyes adatot. Ez azt jelenti, hogy Ön nem fog tudni hozzáférni Szolgáltatásainkhoz. Szabály szerint 30 napon belül töröljük a személyes adatokat. Ha azonban több időre van szükségünk a műszaki problémáknak és a kérés összetettségének kezelésére, akkor is 2 hónapon belül teljesítjük a törlési kérelmet.

Ha szeretné helyreállítani a fiókját adattörlési kérelme beküldése után, a fiók felfüggesztése utáni 30 napon belül erre vonatkozó kérést küldhet a Gaijin ügyfélszolgálatán keresztül. Ebben az esetben helyreállítjuk az Ön Gaijin-fiókját, és tudatjuk Önnel, ha a törlési folyamat még nem ért véget. Más esetben véglegesen töröljük fiókját és személyes adatait ezen felfüggesztési időszak lejárta után.

Egyéb jogok gyakorlása

Amennyiben Ön bármely egyéb jogát érvényesíteni szeretné az Ön személyes adatainak Gaijin általi feldolgozásával kapcsolatban, küldjön egy kérést a Gaijin-fiókjában való bejelentkezés után a Gaijin ügyfélszolgálatának. Azért kérjük arra, hogy jelentkezzen be Gaijin-fiókjával, hogy megbizonyosodjunk személyazonosságáról, és korlátozzuk azon eseteket, amelyekben harmadik felek hozzáférnek az Ön személyes adataihoz, vagy bármilyen más módon hatással vannak személyes adatai feldolgozására és érintettként való jogai gyakorlására.

Előfordulhat, hogy Ön elvesztette hozzáférését Gaijin-fiókjához. Ebben az esetben továbbra is érvényesítheti jogait. Amikor azonosítatlan kérése beérkezik a Gaijin ügyfélszolgálatához, az azonosítás érdekében bekérhetjük az Ön biztonsági adatait, hogy visszaállíthassuk a Gaijin-fiókjához való hozzáférését. Általában ezek a kérdések az Ön fiókjára és olyan játékadataira vonatkoznak, amelyeket észszerűen csak Ön ismerhet.

Ön érintettként a fent említett jogokkal bír személyes adatainak független adatkezelőként eljáró partnereink általi feldolgozásával kapcsolatban is. Jogai érvényesítése érdekében kapcsolatba léphet ezen partnerekkel.

10. EGYESÜLT ÁLLAMOKBELI LAKOSOK RÉSZÉRE

Ez a szakasz abba nyújt további betekintést, hogy miként kezeljük a személyes információkat az Egyesült Államok alkalmazandó törvényei szerint, és kizárólag az azokban az Államokban élő felhasználókat érinti, amelyekben fogyasztói adatvédelmi törvények vannak hatályban („Állami Adatvédelmi Törvények”). 

Az Ön jogai

Nagyra értékeljük és tiszteletben tartjuk az Ön adatvédelemhez fűződő jogait, és biztosítjuk azok érvényesítését az említett államokban élő felhasználóink esetében. Az Állami Adatvédelmi Törvényeknek megfelelően, bizonyos kivételek figyelembevételével Önt az alábbi jogok illethetik meg:

Hozzáférés joga (ismeret joga). Önnek joga van tudni azokról a személyes információkról, amelyeket a Gaijin gyűjtött Önről, valamint arról, hogyan kerülnek felhasználásra és megosztásra ezek az adatok. Az Ön részére biztosított adatok köre és a válaszeljárás az alkalmazandó törvénytől függ.

Adathordozhatósághoz való jog. Önnek joga van elkérni tőlünk személyes információit könnyen használható formátumban, hogy ezeket az információkat átvihesse egy másik jogi személyhez. 

Javításhoz való jog. Ha Ön úgy gondolja, hogy mi pontatlan információkat dolgozunk fel Önről, joga van kérni, hogy javítsuk ki azokat.

Törléshez való jog. Joga van a Gaijin által Önről tárolt vagy harmadik felekkel megosztott személyes információk törlését kérni. Az Ön személyes információinak törlése a Gaijin-fiókja végleges törlését jelenti. Miután az Ön Gaijin-fiókja törlésre került, az adatok helyreállítása nem lehetséges, beleértve a játékban elért előrehaladását és a Szolgáltatásainkon belül végzett vásárlásokat is.

Bizonyos adatfeldolgozások letiltásának joga. Ön korlátozhatja arra való képességünket, hogy személyes információkat dolgozzunk fel Önről, amennyiben nincs törvényes jogalapunk a feldolgozás folytatására.

Értékesítés vagy célzott hirdetések letiltásának joga. Mi nem foglalkozunk az Ön személyes információinak hagyományos értelemben vett „eladásával”. Ez azt jelenti, hogy nem cseréljük el az Ön telefonszámait, e-mail-címeit vagy egyéb személyes információit semmiféle ellentételezésért. Sok más vállalathoz hasonlóan azonban mi is megosztunk harmadik felekkel vagy elérhetővé teszünk számukra bizonyos személyes információkat, hogy ily módon személyre szabjuk és javítsuk hirdetéseinket harmadik felek webhelyein vagy online alkalmazásaiban. Egyes Államokban ezek a műveletek személyes információk célzott hirdetés céljából való „értékesítésének” vagy „megosztásának” minősülhetnek, és ezért a letiltás joga vonatkozik rájuk.

Hátrányos megkülönböztetéstől való mentesség joga. Az alkalmazandó Állami Adatvédelmi Törvények gyakran korlátoznak mindenfajta hátrányos megkülönböztetést a személyes információkkal kapcsolatos jogok gyakorlása alapján, például azt, hogy más minőségű termékeket vagy szolgáltatásokat nyújtsanak, más árakat ajánljanak fel Önnek, vagy büntetéseket szabjanak ki Önre. Mi nem alkalmazunk Önnel szemben semmiféle hátrányos megkülönböztetést, ha úgy dönt, hogy gyakorolja adatvédelemhez fűződő jogait.

Fellebbezés joga. Ha megtagadjuk az Ön itt felsorolt bármely jogának gyakorlására irányuló kérelmét, Önt attól függően, hogy melyik állambeli lakos, megilletheti a jog, hogy ezt a döntésünket megfellebbezze.

Magánkereseti jog. Bizonyos Államok törvényeinek értelmében Önnek bizonyos korlátozások mellett joga van polgári kártérítést igényelni törvény adta jogainak megsértéséért.

Ha szeretne többet megtudni arról, hogyan élhet személyes adataihoz fűződő jogaival, tekintse meg a fentebbi 9. szakaszt (9.2. Jogai érvényesítése). 

11. FRISSÍTÉSEK

A jelen Adatvédelmi irányelveket időről időre megváltoztathatjuk.

Jelentős változtatások esetén a frissített irányelvek megfelelő frissítési értesítést és az Ön hozzájárulásának újbóli megerősítését teszik szükségessé. Ha Ön nem fogadja el a dokumentum átdolgozott verzióját, fenntartjuk magunknak a jogot, hogy felfüggesszük azon szolgáltatásaink nyújtását az Ön részére, amelyekhez adatainak általunk való feldolgozására van szükség. Kisebb változtatások esetén nem értesítjük Önt külön; Ön magára vállalja, hogy az ilyen változtatásokat saját maga ellenőrizze. Az Adatvédelmi irányelvek frissítései a frissített Adatvédelmi irányelvek közzététele utáni napon lépnek érvénybe.

12. KAPCSOLATFELVÉTEL

Ha bármilyen kérdése van arról, ahogy a Gaijin feldolgozza a személyes adatokat, vagy ha nem ért egyet azzal, ahogy a személyes adatok feldolgozását és védelmét kezeljük, lépjen velünk kapcsolatba. 

A velünk való kapcsolatfelvétel fő pontja a Gaijin ügyfélszolgálati portál. E-mailen keresztül is kapcsolatba léphet velünk a privacy@gaijin.net e-mail-címen, vagy levélben az alábbi címen: Ifigeneias street 63, Office 302, 2003 Strovolos, Nicosia, Ciprus (Gaijin Network Ltd.).

További kérdés vagy panasz esetén, kérjük, vegye fel a kapcsolatot adatvédelmi tisztviselőnkkel a dpo@gaijin.net e-mail-címen, vagy levélben az alábbi címen: Gaijin Network Ltd., Ifigeneias street 63, Office 302, 2003 Strovolos, Nicosia, Ciprus (a borítékon tüntesse fel: Data Protection Officer).

Önnek joga van panaszt benyújtani a fő adatvédelmi felügyeleti hatóságunkhoz Cipruson vagy a saját tartózkodási országában. 

---------------------------------------------------------------------------------------------------------------------------------------------------------

GAIJIN SZOLGÁLTATÁSI FELTÉTELEK

---------------------------------------------------------------------------------------------------------------------------------------------------------

FONTOS KÖZLEMÉNY: VEGYE FIGYELEMBE, HOGY EZEN FELTÉTELEK 12. SZAKASZA MAGÁBA FOGLALJA A KÖTELEZEŐ EREJŰ VÁLASZTOTT BÍRÓSÁGI ELJÁRÁSSAL ÉS A CSOPORTOS KERESETRŐL VALÓ LEMONDÁSSAL KAPCSOLATOS RENDELKEZÉSEKET, AMELYEK HATÁSSAL VANNAK A VITÁS ÜGYEK MEGOLDÁSÁVAL KAPCSOLATOS JOGAIRA. KÉRJÜK, FIGYELMESEN OLVASSA EL A 12.4-ES BEKEZDÉST EZEN FELTÉTELEK ELFOGADÁSA ELŐTT.

EGYES VITATÍPUSOK KIVÉTELÉVEL ÖN ELFOGADJA, HOGY AZ ÖN ÉS A GAIJIN KÖZÖTT FELMERÜLŐ JOGVITÁK RENDEZÉSE KÖTELEZŐ ÉRVÉNYŰ, EGYEDI VÁLASZTOTTBÍRÓSÁGI DÖNTÉS ÁLTAL TÖRTÉNIK, ÉS ÖN LEMOND ARRÓL A JOGÁRÓL, HOGY RÉSZT VEGYEN BÁRMILYEN CSOPORTOS PERBEN VAGY CSOPORTOS JOGÉRVÉNYESÍTÉSBEN VÁLASZTOTTBÍRÁSKODÁS KERETÉBEN.

Ezek a Szolgáltatási feltételek („Feltételek”) az Általános szerződési feltételek (az alábbiak szerint meghatározott) részét képezik, és ezek vonatkoznak a Gaijin szolgáltatásainak Ön általi igénybevételére. Egyes Szolgáltatások további jogi aktusok által is szabályozottak, amennyiben az Általános szerződési feltételek kifejezetten rendelkeznek róla.

HA NEM FOGADJA EL EZEKET A FELTÉTELEKET, VAGY BÁRMELY OLYAN DOKUMENUTMOT, AMELY A SZOLGÁLTATÁSOK HASZNÁLATÁT SZABÁLYOZZA, ÉS AZ ÁLTALÁNOS SZERZŐDÉSI FELTÉTELEK SZERVES RÉSZÉT KÉPEZIK, KÉRJÜK, NE HASZNÁLJA TOVÁBB SZOLGÁLTATÁSAINKAT. AZ ÁLTALÁNOS SZERZŐDÉSI FELTÉTELEK (BELEÉRTVE EZEKET A FELTÉTELEKET) ANGOL VERZIÓJA AZ EGYEDÜLI EREDETI VERZIÓ. AMENNYIBEN BÁRMILYEN ELTÉRÉS, KÉRÉDÉS VAGY VITA MERÜLNE FEL A JELENTÉST, FORMÁT, ÉRVÉNYESSÉGET VAGY ÉRTELMEZÉST ILLETŐLEG, EZT KELL IRÁNYADÓNAK TEKINTENI. 

1. MEGHATÁROZÁSOK

„Fiók”: a felhasználó által a Szolgáltatások használatára regisztrált személyes Gaijin-fiók.

„Adminisztrátorok”: a Gaijin, a Gaijin által felhatalmazott harmadik felek, illetve a Gaijin által a játékosok Általános szerződési feltételeknek való megfelelésének nyomon követésére kinevezett személy vagy személyek csoportja.

„Gaijin”: az alábbi jogalanyok egyike (az alább ismertetett körülményektől függően):

A Gaijin Network Ltd. Cipruson bejegyzett vállalat, cégjegyzékszám: HE 312702, bejegyzett székhely: 63 Ifigeneias Street, Office 302, Strovolos 2003, Nicosia, Ciprus. Ez a jogi személy felelős a Gaijin Szolgáltatás(ok)ért. Amennyiben a vonatkozó feltételekben, szabályzatokban, weboldalakon, platformokon vagy platformáruházakban, magán a játékon belül, illetve bármely más vonatkozó médiumon vagy felületen kifejezetten ettől eltérő állítás nem szerepel, Ön a Gaijin Network Ltd. vállalattal köt megállapodást.

A Gaijin Distribution Kft. Magyarországon bejegyzett vállalat, cégjegyzékszám: 01-09-182370 bejegyzett székhely: 1146 Budapest, Hungária körút 162-166., Magyarország. Bizonyos esetekben meghatározott Szolgáltatás(oka)t a Gaijin Distribution Kft. üzemeltethet. Ilyen esetekben ez a tény a vonatkozó feltételekben, szabályzatokban, weboldalakon, platformokon vagy platformáruházakban, magán a játékon belül, illetve bármely más vonatkozó médiumon vagy felületen egyértelműen feltüntetésre kerül.

A Feltételekben a Gaijinra a „mi”, „minket” vagy „miénk” szavakkal is történhet utalás.

„Játékhoz való hozzáférés korlátozása”: a játékon belül kiszabott büntetés ezen játékszabályok megsértéséért a felhasználó a játékba való belépésének és az abban való részvétel lehetőségének letiltása formájában.

„Játék(ok)”: a Gaijin által végfelhasználói licencszerződés (EULA) hatálya alatt, Felhasználók általi használatra bármely platformon (pl. Windows, Xbox, PlayStation, iOS, Android stb.) kiadott és/vagy licencelt, akár digitális letöltés, akár fizikai médiumok vagy egyéb terjesztési módszerek révén hozzáférhető bármely videójáték, beleértve a letölthető tartalmakat (DLC), kiegészítőket, frissítéseket, javításokat (patch) és bármely más tartalmat.

„Szolgáltatás/szolgáltatások”: a Gaijin bármely digitális terméke, pl. webhely, játékok, mobil alkalmazások (pl. a Gaijin Pass alkalmazás vagy az Assistant for War Thunder alkalmazás), vagy egyéb szolgáltatások, például a Gaijin Store és a Gaijin Marketplace, beleértve bármilyen elérhető információt és/vagy tartalmat. A tartalmak magukba foglalhatnak bármilyen szellemi tulajdont, pl. adatbázisokat, márkajegyeket, szoftvereket, szöveget, tervet, grafikát, videó-/audióanyagokat, filmeket, üzeneteket, képeket, felépítményt stb.

„Általános szerződési feltételek”: bármelyik dokumentum, amely a Gaijin általi szolgáltatásnyújtást szabályozza, köztük az alábbiakban meghatározottakat:

Alapvető felhasználói szerződések:

- Szolgáltatási feltételek (ezen dokumentum)

- Végfelhasználói licencszerződés (“licencszerződés”) (a Szolgáltatási feltételek 2. melléklete)

Személyes adatok és cookie-k:

- Adatvédelmi irányelvek

- Cookie-szabályzat 

Értékesítés/kereskedés:

- Áruház szabályzata 

- Kereskedési szabályzat 

Felhasználó által létrehozott tartalom:

- Hozzájárulási megállapodás 

- Irányelvek tartalomkészítők számára

- Szerzői jogi megfelelőségre vonatkozó irányelvek 

Viselkedésre vonatkozó szabályok:

- Játékszabályok (a Szolgáltatási feltételek 1. melléklete)

- Közösségi irányelvek 

- Magatartási kódex 

Eseményekre vonatkozó szabályok:

- Bajnokságokra vonatkozó szabályok

- Promóciós eseményekre vonatkozó általános szabályok 

„Felhasználó”: bármely Szolgáltatás használója. A Feltételekben a felhasználóra az „Ön”, „Önt” vagy „Öné” szavakkal is történhet utalás. Ha nem fogadja el ezeket a feltételeket, nem használhatja szolgáltatásainkat, és ugyanakkor nem tartható felhasználónak ezen meghatározás szerint.

„Webhely(ek)”: bármely, a Gaijin által üzemeltetett vagy licencelt webhely, weboldal vagy internetes platform, beleértve a Gaijin Szolgáltatás(ai)hoz kapcsolódó bármely aldomént, mobil verziót vagy egyéb online platformot. Ebbe beletartozhatnak hivatalos webhelyek, landing oldalak vagy egyéb digitális tulajdonok, amelyek a Gaijinhoz kötődő információkat, termékeket vagy Szolgáltatás(oka)t biztosítanak.

És egyéb dokumentumok, megállapodások, irányelvek, szabályok vagy iránymutatások (vagy bármi más), amelyek elérhetők a legal.gaijin.net oldalon.

Az Általános szerződési feltételek a Feltételek kulcsfontosságú részét képezik. A Feltételek elfogadásával az Általános szerződési feltételek rendelkezéseit is elismeri és elfogadja. Az Általános szerződési feltételekre tett bármely hivatkozás ezekre a Feltételekre is vonatkozik, hacsak kifejezetten másként nem kerül meghatározásra.

VEGYE FIGYELEMBE, hogy a (Játékokkal vagy más Szolgáltatásokkal kapcsolatos) webhelyek további szabályozásokat tartalmazhatnak, köztünk a fent meghatározott Általános szerződési feltételeken felüli, az Ön és a Gaijin közötti kapcsolatot szabályozó egyéb dokumentumok.

2. SZOLGÁLTATÁSOK HASZNÁLATA

2.1 A Szolgáltatás(oka)t NEM kínáljuk 18 év alatti vagy olyan Felhasználók részére, akik a maguk joghatósági területén még nem számítanak nagykorúnak. Ha Ön 18 év alatti, vagy az Ön joghatósági területén még nem számít nagykorúnak, akkor a Szolgáltatás(ok) használatához az Ön szülőjének vagy törvényes gyámjának hozzájárulása szükséges. A jelen Feltételek elfogadása és a Szolgáltatás(ok) használata révén Ön megerősíti, hogy betöltötte a 18. életévét, vagy az Ön joghatósági területén már nagykorúnak számít. A Gaijin a Szolgáltatás(oka)t a helyi jogszabályi előírások alapján különböző korú Felhasználókra korlátozhatja, illetve nekik kínálhatja. Ha Ön szülő vagy törvényes gyám, akkor Ön felelős a fiókja ellenőrzéséért, hogy korlátozza annak kiskorúak általi használatát, és 18 év alatti gyermekektől köteles megtagadni az ahhoz való hozzáférést. Ön teljes felelősséget vállal a Szolgáltatás(ok) bármely, kiskorúak általi, az Ön fiókjához kötődő használatáért. Ön egy személyben felelős az Ön hitelkártyájának vagy egyéb fizetési módjainak (pl. PayPal, Facebook kredit) kiskorúak általi használatáért.

2.2. A Gaijin saját belátása szerint bármikor kérheti a felhasználó életkorának megerősítését.

2.3. Egyes szolgáltatások nem megfelelőek epilepsziával, rohamokkal vagy egyéb, egészségügyi elővigyázatosságot megkívánó betegségekkel élők számára. A felhasználónak saját magának kell eldönteni, hogy a szolgáltatások árthatnak-e egészségének. Ebben az esetben a felhasználónak azonnal abba kell hagynia a szolgáltatások használatát. A Szolgáltatások használata előtt javasoljuk, hogy kérjen orvosi tanácsot.

2.4. A felhasználó nem használja a szolgáltatásokat, ha a Gaijin már korábban kitiltotta a felhasználót az Általános szerződési feltételek (köztük ezen Feltételek) megsértéséért.

2.5. A szolgáltatások frissülhetnek vagy módosulhatnak a felhasználó beleegyezése vagy értesítése nélkül. A törvények által megengedett mértékig a szolgáltatásokat „AHOGY VAN” és „AHOGY ELÉRHETŐ” alapon nyújtjuk. A Gaijin nem garantálja a felhasználó szükségleteinek és elvárásaink kielégítését, hacsak azt az Általános szerződési feltételek kifejezetten és egyértelműen meg nem határozzák.

2.6. A Gaijin fenntartja a jogot a szolgáltatásnyújtás megszüntetésére bármikor, akár véglegesen, akár ideiglenesen, bárminemű kártérítés vagy visszatérítés nélkül a lentebb található 3.8-as bekezdésben leírt események bekövetkeztekor vagy észszerű értesítést követően.

2.7. Lehetséges, hogy a szolgáltatások nem elérhetők egyes országokban, és a Gaijinnak jogában áll, hogy saját belátása szerint korlátozza a szolgáltatásnyújtást bármelyik területen bármikor. Ebben az esetben az Általános szerződési feltételek érvénytelennek minősülnek az ilyen területeken, és a Gaijinnak nem keletkeznek kötelezettségei ezt követően.

2.8. Saját belátása szerint, vagy addig, ameddig az észszerű, a Gaijin időről időre ingyenes technikai segítségnyújtást is felajánlhat a szolgáltatásokhoz. A felhasználó elfogadja, hogy a technikai segítségnyújtás, a karbantartási műveletek vagy egyéb körülmények miatt a szolgáltatások elérhetetlenné válhatnak vagy leállhatnak. A felhasználó elfogadja, hogy a technikai segítségnyújtás, a karbantartási műveletek vagy egyéb okok miatti leállások tipikusak, és nincsenek hatással a Szolgáltatás minőségére.

2.9. Egyes szolgáltatásokat harmadik felek különféle játékplatformjain nyújthatjuk (Steam, PlayStation, Xbox stb.). Ez ilyen platformok használata a saját általános szerződési feltételeik hatálya alá tartozik. A Gaijin nem szabályozza vagy kontrollálja ezen platformok a felhasználó általi használatát; a harmadik felek platformjaira tett bármilyen hivatkozás a Gaijin által „AHOGY VAN” alapon történik, bármilyen nemű, akár közvetlen vagy közvetett garancia nélkül.

2.10. A felhasználó elismeri és elfogadja, hogy a Gaijin nem köteles a felhasználónak bármilyen kifejezett támogatást vagy karbantartást nyújtani a szolgáltatásnyújtással kapcsolatban, kivéve, ha a Gaijinnak az alkalmazandó törvények értelmében erre vonatkozó kötelezettsége van. Azonban a jelen Feltételek egyéb rendelkezéseinek megfelelően a Gaijin igyekszik a felhasználónak segíteni a szolgáltatásokkal kapcsolatban felmerülő problémákkal vagy kérdésekkel. Az alább, a 13. szakaszban ismertetettek szerint léphet kapcsolatba ügyféltámogató szolgáltatásunkkal. A kérésére adott válasz meggyorsítása érdekében, kérjük, tudassa a Gaijin képviselőivel az összes információt, amelyekre szükségük van a probléma megoldására észszerű időn belül.

2.11. A szolgáltatások harmadik felek webhelyeire vezető hivatkozásokat tartalmazhatnak. A hivatkozott webhelyek nincsenek a Gaijin irányítása alatt, és a Gaijin nem felelős egy hivatkozott webhely tartalmáért vagy az azon található hivatkozásokért. A Gaijin ezeket a hivatkozásokat csak a kényelem érdekében ajánlja fel, és a hivatkozások felvétele nem jelenti azt, hogy a Gaijin jóváhagyja a webhelyet. A harmadik fél webhelyének használatára annak a harmadik félnek az általános szerződési feltételei és/vagy adatvédelmi irányelvei vonatkoznak. Javasoljuk, hogy figyelmesen olvassa el őket az elfogadásuk előtt.

2.12. A felhasználó a Gaijinnal való minden kommunikációt bizalmasan kezel, beleértve az ügyféltámogató szolgáltatással folytatottat is. A Gaijintól (vagy bármilyen képviselőjétől) kapott információ, többek között, de nem kizárólag, a technikai, ügyfél- vagy egyéb támogatási problémák bizalmasak, és nem hozhatók nyilvánosságra vagy oszthatók meg harmadik felekkel a Gaijin kifejezett engedélye nélkül.

3. FIÓK

3.1. A szolgáltatások használatára a felhasználó egy fiókot hoz létre, és megadja a Gaijin Adatvédelmi irányelveiben meghatározottak szerint a szolgáltatásnyújtáshoz szükséges információkat.

3.2. Kizárólag a felhasználó felelőssége, hogy pontos és valós információkat osszon meg, és naprakészen tartsa az érintett helyesbítéshez való jogának megsértése nélkül, a Gaijin Adatvédelmi irányelveiben meghatározottak szerint. Ez a rendelkezés nem érvényes a felhasználónévre (a felhasználó egyedi azonosítójára). A sértő, illegális vagy egyéb módon nem felelő felhasználónevek tiltottak.

3.3. A felhasználónak TILOS olyan információkat megadnia, amelyek harmadik személyekre utalnak, vagy hamis személyazonosságra, vagy egyéb olyan információra, amelyek átadása (beleértve többek között, de nem kizárólag nyilvános közzététel által) harmadik felek jogait vagy bármilyen alkalmazandó törvényt sért.

3.4. A felhasználó nem hozhat létre több fiókot.

3.5. A felhasználó a fiók bejelentkezési adatait és jelszavát szigorúan bizalmasan kezeli. Kizárólag a felhasználó felelős a bejelentkezési adatai bizalmasságának megőrzéséért, illetve minden olyan tevekénységért, amely a fiókján történik, akár jogosult, akár jogosulatlan módon (például, ha a fiók bejelentkezési adatai harmadik felek tudomására jutottak, vagy jogosulatlan hozzáférés esetében). A fiókot a felhasználó bejelentkezési adataival és jelszavával a felhasználó használja. A felhasználónak azonnal értesítenie kell a Gaijint, ha a felhasználó fiókját feltörik vagy helytelen célra használják.

3.6. A felhasználó nem adhat el (vagy vásárolhat meg), adhat bérbe, cserélhet vagy ajándékozhat el egy fiókot.

3.7. A felhasználó a szolgáltatásokat és a fiókot kizárólag nem kereskedelmi, személyes és törvényes célokra használhatja. Ezen céloknak meg kell felelniük a szolgáltatások természetével, céljával vagy funkcióival.

3.8. A Gaijin, saját belátása szerint deaktiválhatja vagy törölheti a felhasználó fiókját értesítés nélkül az alábbi esetekben:

3.8.1. ha a felhasználó az Általános szerződési feltételek bármely rendelkezését (beleértve ezeket a Feltételeket is) megsérti, vagy ha észszerű gyanúja áll fenn annak, hogy a felhasználó nem tartja be azokat;

3.8.2 ha a felhasználó nem képes megerősíteni, hogy betöltötte a fenti 2.1-es bekezdésben meghatározott életkort, vagy hogy megfelelő szülői hozzájárulást kapott;

3.8.3 ha a felhasználó érintettként igénybe veszi valamelyik jogát a Gaijin Adatvédelmi irányelvei szerint (például, az adatkezelés korlátozásához való jogot, a törléshez való jogot), ezáltal ellehetetlenítve a fiók fenntartását a Gaijin által;

3.8.4 ha valaki más használja a felhasználó fiókját a Feltételeket sértő tevékenységekre;

3.8.5 ha a Gaijin nem nyújtja többé a szolgáltatásokat és/vagy egyes részüket.

3.9. A felhasználó bármikor törölheti a fiókját.

3.10. A fiók deaktiválása vagy törlése, akár a felhasználó, akár a Gaijin által az Általános szerződési feltételek lejártát eredményezi (beleértve ezen Feltételeket). A Gaijin nem köteles visszatérítést, juttatásokat vagy egyéb kártérítést nyújtani, ha a felhasználó egy fiók törlését kéri, vagy ha a fiók ezen Feltételek 3.8-as bekezdése értelmében törlésre kerül.

3.11. A felhasználó fiókja, amely megszakítás nélkül 3 vagy annál több évig inaktív, a fiókhoz kapcsolt e-mailen keresztül küldött előzetes értesítés után törlésre kerülhet a Gaijin által. A törlés után a Gaijin Coinok, festések és egyéb játékon belüli tárgyak a felhasználó fiókján eltűnnek, és a visszaállításuk nem lesz lehetséges.

3.12. A felhasználó elismeri, hogy a felhasználó nem rendelkezik a fiókkal kapcsolatban tulajdonjogokkal. A Gaijin a fiókhoz kizárólag a felhasználó számára való szolgáltatásnyújtás miatt ad hozzáférést.

4. SZELLEMI TULAJDON

4.1. A szolgáltatásokhoz kapcsolódó jogok és a kapcsolódó szellemi tulajdonjogok, beleértve a jogot, címet és érdekeltséget, a Gaijin tulajdonában állnak, vagy a Gaijin jogában áll azok megadása. Hacsak másként nincs meghatározva az Általános szerződési feltételekben, a Gaijin nem kizárólagos, nem továbbengedélyezhető, nem átruházható, korlátozott licencet ad a felhasználónak, hogy a funkcióik szerint a szolgáltatásokat használhassa, kizárólag magán, nem kereskedelmi használatra, az Általános szerződési feltételeknek való megfelelés mellett (beleértve ezen Feltételeket).

4.2. Ha a felhasználó egyes Szolgáltatásokat szándékozik használni, például a Játékokat, a felhasználó elfogadja a végfelhasználói licencszerződést, mint az Általános szerződési feltételek szervez részét, amely az efféle szolgáltatások használatát irányítja.

4.3. Az összes nyújtott Szolgáltatás, valamint a releváns tartalom és információ tekintetében a felhasználó nem teszi meg az alábbiakat:

4.3.1. nem sérti meg a Gaijin szellemi tulajdonjogait és nem használja a Szolgáltatások bármely részét a rendeltetési célján kívüli célra;

4.3.2 nem másolja, forgalmazza, értékesíti tovább, adja bérbe, adja lízingbe, reprodukálja, adaptálja, adja tovább használata jogát, nyilvánosan nem adja elő, módosítja, dekomplilálja, fejti vissza, fordítja le, szedi szét, töröl műszaki védelmi intézkedéseket, vagy hoz létre származékos művet;

4.3.3 nem használ vírusokat, rosszindulatú szoftvereket vagy kémprogramokat;

4.3.4 töröl vagy módosít szerzői jogot, szabadalmat, védjegyjogra vonatkozó nyilatkozatot stb.

4.4. Amennyiben a felhasználó a Gaijinnak szerzői joggal védett anyagokat nyújt át, amelyek a felhasználó tulajdonában állnak, vagy a játékon belül tartalmat hoz létre (együtt a „felhasználó által létrehozott tartalom”), a Gaijin örökös, visszavonhatatlan, átruházható, továbbengedélyezhető és jogdíjmentes licencet szerez a felhasználó által létrehozott tartalomra a szolgáltatások nyújtása céljából bármilyen területen a feltételek korlátozása nélkül és anélkül, hogy a felhasználót az adott anyagok tulajdonosaként megemlítené. A felhasználó nem nyújthat felhasználó által létrehozott tartalmakat, kivéve, ha arra felhatalmazták. A Gaijin nem tart igényt a felhasználó által létrehozott tartalmon belül tulajdonjogokra, és ezen Általános szerződési feltételekben (beleértve ezen Feltételeket) semmi nem értelmezhető a felhasználónak a felhasználó által létrehozott tartalom használatára és hasznosítására vonatkozó jogai korlátozásaként.

4.5. A felhasználó kijelenti és garantálja, hogy a felhasználó által létrehozott tartalom: 

4.5.1 nem trágár, sértő, gyűlölködő vagy helytelen;

4.5.2 nem népszerűsít erőszakot vagy diszkriminációt faj, nem, vallás, nemzetiség, fogyatékosság, szexuális irányultság vagy életkor alapján;

4.5.3 nem sérti harmadik felek semmilyen jogait, köztük a szerzői jogot, védjegyet vagy a magánélethez és a nyilvánossághoz fűződő jogokat;

4.5.4 nem tartalmaz vírusokat, trójai falovakat, kárt okozó szoftverkódot vagy bármilyen más káros szoftvert vagy adatokat;

4.5.5 nem sért semmilyen törvényt vagy előírást.

4.6. A Gaijin nem ellenőrzi a felhasználó jogát a felhasználó által létrehozott tartalom nyújtására, illetve annak eredetiségét sem ellenőrzi. A Gaijin nem bír felelősséggel a felhasználó által létrehozott tartalomért. A felhasználó a más felhasználók által szolgáltatott felhasználó által létrehozott tartalmakat saját felelősségére használja. Bármilyen olyan felhasználó által létrehozott tartalom esetén, amely kifogásolható (akár illegális, akár az Ön jogait sérti), kérjük, lépjen kapcsolatba a Gaijin ügyfélszolgálatával.

4.7. A Gaijin fenntartja a jogot, hogy a felhasználó által szolgáltatott felhasználó által létrehozott tartalmat eltávolítson, vagy saját belátása szerint és értesítés nélkül egyéb büntetést vessen ki.

4.8. A Gaijin lehetővé teszi a Felhasználók számára, hogy a Gaijin Játék(ok) használatával tartalmakat állítsanak elő a Szolgáltatási feltételeknek, a Végfelhasználói licencszerződésnek, valamint a Gaijin Irányelvek tartalomkészítők számára című dokumentumában vázolt konkrét irányelveknek (elérhető: legal.gaijin.net/contentrules) megfelelően. A Felhasználó egy személyben felelős minden általa közzétett, felhasználó által létrehozott tartalomért. Felhasználó által létrehozott tartalmak megosztásakor a Felhasználónak világosan jeleznie kell, hogy ez a tartalom az ő alkotása, és biztosítania kell, hogy azt ne a Gaijin vagy társvállalatai által jóváhagyott, támogatott, azokkal együttműködésben vagy azok kérésére létrehozott tartalomként mutassa be. A Gaijin fenntartja a jogot, hogy saját belátása szerint bármikor bármely, felhasználó által létrehozott tartalom eltávolítását kérje.

5. FÓRUM ÉS KOMMUNIKÁCIÓ

5.1. A felhasználó más felhasználókkal a Szolgáltatásokon keresztül üzenetekkel kommunikálhat (pl. webhely fóruma, kommentek vagy játékon belüli csevegők). A Gaijin további szabályokat vezethet be az ilyen kommunikációra vonatkozólag, például az Általános szerződési feltételekbe való befoglalásukkal.

5.2. A felhasználó a Gaijinnal is kapcsolatba léphet a Szolgáltatásokon, fórumokon vagy e-mailen keresztül.

6. PIAC, ÁRUHÁZ ÉS FIZETETT SZOLGÁLTATÁSOK

6.1. Egyes Szolgáltatások feljogosítják a felhasználót, hogy az Áruházban vagy a Piacon játékon belüli tárgyakat szerezzen és cseréljen be (amely tárgyak használatát a végfelhasználói licencszerződés szabályozza). A Gaijin további szabályokat vezethet be az ilyen beszerzésre vagy cserére vonatkozólag, például az Általános szerződési feltételekbe való befoglalásukkal.

6.2. Egyes szolgáltatások teljesítéséhez (beleértve a játékon belüli tárgyak használati jogának megszerzését) fizetés lehet szükséges. Ilyen fizetéseket alábbi, 7. szakaszban megfogalmazottak szerint kell teljesíteni, és a Gaijin szabályai/utasításai szerint, beleértve az Általános szerződési feltételeket is.

7. DÍJAK ÉS SZÁMLÁZÁS

7.1. A felhasználó beleegyezik, hogy a felhasználó vagy a felhasználó fiókját használó személy által felhalmozott minden díjat kifizet (amelyek magukba foglalhatják az összes vonatkozó adót). A szolgáltatásokon keresztül vásárolt bármely termék, szolgáltatás vagy kiváltság ára a felhasználó vásárlásának idejében meghatározott ár. A Gaijin bármikor felülvizsgálhatja a szolgáltatáson keresztül nyújtott bármely termék vagy szolgáltatás árát.

7.2. Amikor a szolgáltatásokon keresztül online vásárlást végez el, a felhasználónak valódi, pontos és teljes információkat kell megadnia magáról, illetve nem csalárd fizetési módot kell használnia. Amennyiben a felhasználó nem valós, pontatlan vagy nem teljes személyes vagy pénzügyi információkat oszt meg, vagy a Gaijinnak észszerű oka van azt gyanítani, hogy bármely információ hamis, pontatlan vagy nem teljes. Ebben az esetben a Gaijinnak joga van a kapcsolódó pénzügyi tranzakciókat érvényteleníteni, és az ilyen incidens részleteit a megfelelő hatósághoz továbbítani.

7.3. A szolgáltatásokon keresztül végzett minden vásárlás a fizetési módtól függetlenül vissza nem térítendő, kivéve az alkalmazandó törvények értelmében. A felhasználó teljes felelősséget vállal annak megerősítésére, hogy a telefon, számítógép vagy egyéb eszköz megfelelő szoftverrel rendelkezik, és kompatibilis a szolgáltatásokon keresztül vásárolt, letöltött vagy egyéb módon megszerzett termékekkel, alkalmazásokkal vagy a szolgáltatásokkal.

7.4. A harmadik felek platformjain vásárolt szolgáltatásokra az adott platform általános szerződési feltételei vonatkoznak. Kérjük, a fizetéssel, számlázással vagy visszatérítésekkel kapcsolatos kérdések esetén közvetlenül az adott áruházzal vagy fizetési platformmal vegye fel a kapcsolatot. A Gaijin nem szabályozza ezeket a folyamatokat.

7.5. Bizonyos, a Szolgáltatás(ok)on keresztül elérhető termékeket, szolgáltatásokat vagy jogosultságokat ismétlődő előfizetés formájában kínálhatunk, előre meghatározott időszakonként történő automatikus számlázással („Előfizetés”). A Felhasználó tudomásul veszi, hogy az Előfizetés keretében történő fizetések automatikusan kerülnek feldolgozásra, amíg az Előfizetés a jelen dokumentumban vázolt feltételeknek megfelelően meg nem szűnik.

7.5.1. Az Előfizetés részleteit, beleértve a bevezető szakaszt, az árat, a számlázási időszakokat és egyéb vonatkozó információkat még az Előfizetés megvásárlása előtt világosan meghatározza az előfizetési felület.

7.5.2. A Gaijin fenntartja a jogot, hogy az Előfizetés árszabását bármikor felülvizsgálja. Az esetleges árváltozásról a Gaijin a Felhasználót legalább 30 naptári nappal az árváltozás előtt értesíti, amennyiben az alkalmazandó törvény ennél rövidebb értesítési időt nem ír elő vagy engedélyez. Ha az Előfizetés egy harmadik fél platformján keresztül került megvásárlásra, az árfelülvizsgálat szabályaira az adott platform feltételei vonatkozhatnak.

7.5.3. A Felhasználó az Előfizetést bármikor lemondhatja, ez esetben a lemondás a következő számlázási ciklus kezdetén lép életbe. A Felhasználó az aktuálisan kifizetett időszak végéig továbbra is hozzáfér az Előfizetés által biztosított előnyökhöz.

7.5.4. Ha az Előfizetés keretében indított fizetés a Felhasználó által választott fizetési móddal kapcsolatos probléma miatt meghiúsul, a Gaijin ideiglenesen felfüggesztheti vagy megszüntetheti az Előfizetést a fizetés sikeres feldolgozásáig. Ez kihatással lehet a következő Előfizetési időszak kezdetére és a következő időszakok számlázási dátumára. Ha a Gaijin nem tudja az összeget az Ön által megadott fizetési mód révén beszedni (pl. lejárat vagy fedezethiány miatt), Ön továbbra is felelős az esedékes összegekért, a Gaijin pedig, mihelyt a szükséges információk a rendelkezésére állnak, megkísérli az összeget a frissített fizetési mód révén beszedni.

7.5.5. A Gaijin fenntartja a jogot, hogy a Felhasználó Előfizetését bármikor megszüntesse. Bizonyos esetekben a Gaijin az Előfizetést azonnali hatállyal megszüntetheti, különösen, ha a Felhasználó nem fizeti be az Előfizetési díjat, vagy ha az Előfizetés megszüntetését a felek kölcsönös érdekei indokolják (pl. ha a Gaijin az Általános szerződési feltételeknek megfelelően felfüggeszti a Felhasználó Fiókját vagy korlátozza a Felhasználó hozzáférését a Szolgáltatás(ok)hoz).

7.5.6. Ha a Felhasználó megsérti az Általános szerződési feltételeket, a Végfelhasználói licencszerződést vagy a Gaijin egyéb szabályait, és a Gaijin felfüggeszti vagy lezárja a Felhasználó Fiókját vagy a Szolgáltatás(ok)hoz való hozzáférését, a Felhasználót a felfüggesztés alatt vagy a Fiók lezárását követően elvesztett Előfizetési időért visszatérítés nem illeti meg.

ÖN TUDOMÁSUL VESZI, HOGY A GAIJIN KIZÁRÓLAG AZ ALKALMAZANDÓ TÖRVÉNY ÁLTAL ELŐÍRT ESETEKBEN KÖTELES A BEFIZETETT ELŐFIZETÉSI DÍJAT VISSZATÉRÍTENI.

8. A FELHASZNÁLÓ VISELKEDÉSE

8.1. A szolgáltatások használata során a felhasználó NEM teheti az alábbiakat:

8.1.1. olyan információ posztolása, közzététele, küldése, népszerűsítése, idézése és hozzá vezető hivatkozás megosztása, amely:

a) harmadik felek jogait sérti, köztük a szellemi tulajdonjogokat,

b) természetében hirdető vagy promóciós jellegű,

c) sértő, akár vallási, szexualitás, faji, nemzeti, személyes vagy egyéb alapon,

d) rágalmazó, erőszakos vagy fenyegető nyelvezetet használ,

e) meztelenséget tartalmaz, vagy szexuális vagy pornográf természetű,

f) törvénytelen, megtévesztő vagy csalárd,

g) megsérti valaki magánéletét,

h) zaklatást tartalmaz, esetleg népszerűsíti vagy támogatja a zaklató viselkedést, esetleg a túlzott erőszakot,

i) bűncselekményre buzdít, vagy polgári jogi felelősséget von maga után,

j) bármilyen más módon sérti az Általános szerződési feltételeket (beleértve ezen Feltételeket) vagy az alkalmazandó törvényt.

8.1.2 a Szolgáltatás bármely más fél általi használata vagy annak élményének szándékos befolyásolása;

8.1.3. a Szolgáltatásokhoz vagy bárki más fiókjához való jogosulatlan hozzáférés megkísérlése, vagy információgyűjtés a Szolgáltatásokból vagy azokon keresztül az Általános szerződési feltételek által megengedett módokon kívül.

8.2. A fenti lista nem teljes, és bizonyos szolgáltatásokra különleges magatartási szabályok vonatkozhatnak. Például a Játékszabályok (lásd 1. melléklet alább) a játékainkon belül tiltott műveletekkel és büntetésekkel kapcsolatban tartalmaznak információkat.

8.3 A Gaijin független módon, saját belátása szerint hoz döntést a magatartási szabályok felhasználó általi megsértésének következményeiről, beleértve a felhasználó fiókjának deaktiválását vagy törlését. Önnek joga van a Gaijin döntése ellen fellebbezni úgy, hogy kapcsolatba lép ügyféltámogató szolgáltatásunkkal, és megfelelő bizonyítékot szolgáltat a szabálysértés hiányára.

9. A SZOLGÁLTATÁS TESZTELÉSE

9.1. A Gaijin egyes Felhasználóknak korlátozott, nem átruházható, nem kizárólagos, visszavonható jogot adhat a Szolgáltatás(ok) tesztverzióinak használatára a hibák azonosítása és a Szolgáltatás(ok) funkcionalitásának javítása céljából. A szolgáltatástesztelésben való részvételre az Általános szerződési feltételek vonatkoznak. A Szolgáltatás teszteléséhez tartozhatnak alfa- és bétatesztek, beleértve a zárt teszteket is, amelyek az alábbi 9.3. záradékban foglaltaknak megfelelően bizalmasan kezelendők. A zárt tesztekben való részvétel a Gaijin saját belátása szerint adható előzetes jóváhagyásától függ. A Gaijin eseti alapon történő értékeléssel hoz döntést arról, hogy a Felhasználónak hozzáférést adjon-e a zárt teszthez.

9.2. A tesztekben való részvétel ingyenes és személyre szóló. A szolgáltatásokhoz való hozzáférés (illetve a hozzáférés jogának) harmadik felekre való átruházása tilos.

9.3. A Felhasználó által a zárt szolgáltatástesztelés során megszerzett és/vagy biztosított valamennyi információ (beleértve korlátozás nélkül a megjegyzéseket, ötleteket vagy egyéb visszajelzést) szigorúan bizalmas. A Felhasználó nem oszthat meg semmiféle, a zárt tesztelési szakasz folyamán felfedett információt a Szolgáltatás(ok)ról, beleértve korlátozás nélkül a jellemzőkre, funkcionalitásra, játékmenetre vagy cselekményre vonatkozó részleteket. A Felhasználónak továbbá tartózkodnia kell képernyőképek, képernyőfelvételek vagy bármely egyéb, a Szolgáltatás zárt tartalmait tartalmazó médium közzétételétől vagy megosztásától, illetve a tesztelés folyamán talált hibák megosztásától. A zárt tesztelés folyamán tilos továbbá a játékmenet streamelése (illetve a Szolgáltatás(ok) bármely más nyilvános módon történő használata). A kétségek elkerülése végett a jelen titoktartási kötelezettség megsértését képezi a fent említett korlátozások megkerülése érdekében szerkesztett, módosított vagy bármely egyéb módon megváltoztatott információk közzététele is. A titoktartási kötelezettség határozatlan ideig vagy az alkalmazandó törvény által engedélyezett leghosszabb ideig (attól függően, hogy melyik a rövidebb) marad érvényben. A Felhasználó tudomásul veszi, hogy a titoktartás megszegése jóvátehetetlen kárt okozna, a Gaijin pedig az ilyen szerződésszegésből származó bármely kárért teljes kártérítést jogosult igényelni.

9.4. A Szolgáltatás(ok) tesztverzióit, beleértve az ezekhez kapcsolódó előrehaladást, teljesítményeket, Játékon Belüli Tárgyakat vagy egyéb adatokat a Gaijin saját belátása szerint bármikor elérhetetlenné teheti. A Felhasználó tudomásul veszi, hogy a tesztelés alatt lévő Szolgáltatások nem mindig működnek a szándékolt módon, hibákat és hiányosságokat tartalmazhatnak, és „adott állapotukban” kerülnek rendelkezésre bocsátásra. A Gaijin a tesztelés alatt lévő (egy vagy több) Szolgáltatással kapcsolatban sem kifejezett, sem hallgatólagos szavatosságot nem vállal.

10. A JÓTÁLLÁS KORLÁTOZÁSA ÉS KÁRTÉRÍTÉS

10.1 A Szolgáltatásokat a felhasználó saját felelősségére használja, és azzal a megállapodással, hogy a kizárólag a felhasználó felelős a felhasználó eszközét ért kárért, adatvesztésért vagy bármilyen más kárért, amely az ilyesféle tevékenységekből ered. A Gaijin NEM vállal semmilyen garanciát a szolgáltatásokért, hacsak az Általános szerződési feltételek egyéb kifejezett módon nem határozzák azt meg, többek között, de nem kizárólag azért, hogy a szolgáltatások hozzáférhetők, kockázatmentesek, egy adott célra alkalmasak, hibamentesek és megfelelőek, illetve a felhasználó egészségére és jóllétére való tekintettel ártalmatlanok legyenek. A Gaijin vagy bármilyen harmadik fél vállalkozóinak, ügynökeinek, kereskedőinek és forgalmazóinak nem áll jogában ezt a korlátozott jótállást módosítani, vagy bármilyen további jótállást létrehozni, hacsak a Gaijin ahhoz hozzá nem járul írásban.

10.2. A felhasználó kártérítést fizet a Gaijinnak és ügynökeinek, alkalmazottainak, igazgatóinak, jogörököseinek, megbízottjainak és engedélyezettjeinek bármilyen olyan követelésért, tartozásért, veszteségért, költségekért és károkért (beleértve a jogi költségeket és díjakat), amelyek közvetlenül vagy közvetett módon a felhasználó viselkedéséből vagy az Általános szerződési feltételek (beleértve ezen Feltételek) megszegéséből származnak.

10.3 Semmilyen esetben sem tartható a Gaijin vagy bármely társvállalata felelősnek bármilyen közvetlen, közvetett, következményes, büntető jellegű, különleges vagy járulékos károkért (többek között, de nem kizárólag üzlet-, szerződés-, bevétel-, adat- vagy információvesztés, vagy üzleti tevékenység megszakítása miatti károk), a felelősség bármely elmélete alapján, az alábbiakból eredően vagy azokkal kapcsolatban: a szolgáltatások használata vagy használatára való képtelenség, vagy bármely harmadik fél tartalma, termékei, szolgáltatása, a szolgáltatásokon keresztül vagy azokon belül tett nyilatkozatai vagy cselekedetei, az Ön közléséihez vagy adataihoz való jogosulatlan hozzáférés vagy azok módosítása, bármilyen küldött és kapott vagy nem küldött és nem megkapott információ, adattárolás sikertelensége, bármilyen adatvesztés, fájlvesztés vagy azok károsodása, tartalom és/vagy elérhető szolgáltatások, még akkor is, ha a Gaijint tájékoztatták az ilyen károk lehetőségéről. Ez a korlátozás nem vonatkozik haláleset vagy személyi sérülés miatti felelősségre, amennyiben az alkalmazandó törvény megtiltja az ilyen korlátozást. Továbbá, mivel egyes hatáskörök nem engedélyezik vagy korlátozzák a felelősség kizárását vagy korlátozását következményes vagy járulékos károkért, vagy nem engedélyezik a közvetett garanciák kizárását vagy korlátozását, a fenti korlátozás bizonyos körülmények között nem alkalmazandó.

11. VEGYES RENDELKEZÉSEK

11.1. Kötelező érvény. A jelen Általános szerződési feltételek jogilag kötelező erejűek minden Felhasználóra nézve, és írásos megállapodást jelentenek a Felhasználó és a Gaijin között. A Szolgáltatásokhoz való hozzáférés vagy azok használata révén a Felhasználó a jelen Feltételeket önmagára nézve kötelezőnek fogadja el.

11.2. Módosítások. A Gaijin fenntartja a jogot, hogy a jelen Általános szerződési feltételeket bármikor frissítse, módosítsa vagy megváltoztassa. Jelentős változások bevezetése esetén a Gaijin oly módon értesíti ezekről a Felhasználót, hogy a frissített Általános szerződési feltételeket (egy vagy több) Webhelyén közzéteszi. Lényegbevágó módosítások esetén a Gaijin megkövetelheti a Felhasználótól a frissített Feltételek elfogadását (ha a Felhasználó Fiókkal rendelkezik). Az ilyen frissítések után a Szolgáltatás(ok) további használata a felülvizsgált Általános szerződési feltételek elfogadásának tekintendő. Ha a Felhasználó nem egyezik bele a módosításokba, fel kell hagynia a Szolgáltatás(ok) használatával.

11.3. Engedményezés. A Felhasználó nem engedményezheti és nem ruházhatja át a jelen Feltételek szerinti bármely jogát vagy kötelezettségét harmadik felekre a Gaijin előzetes írásbeli hozzájárulása nélkül. A Gaijin azonban fenntartja a jogot, hogy az Általános szerződési feltételek szerinti bármely jogát vagy kötelezettségét saját belátása szerint bármely harmadik fél részére egészben vagy részben, a Felhasználó hozzájárulása nélkül engedményezze, átruházza vagy delegálja. Ilyen esetekben a Gaijin az Általános szerződési feltételeket a szükséges módon frissíti.

11.4. Érvényességi záradék. Ha a jelen Általános szerződési feltételek bármely rendelkezését egy illetékes bíróság érvénytelennek, törvényellenesnek vagy végrehajthatatlannak találja, a többi rendelkezés teljes mértékben érvényben és hatályban marad. Az érvénytelen vagy végrehajthatatlan rendelkezést oly mértékben kell módosítani, hogy végrehajthatóvá váljon, és a rendelkezés eredeti szándékát a lehető leghívebben tükrözze.

11.5. Teljes megállapodás. A jelen Általános szerződési feltételek, valamint az azokba hivatkozással belefoglalt bármely dokumentumok vagy megállapodások (beleértve az Adatvédelmi irányelveket és a Végfelhasználói licencszerződést) a Felhasználó és a Gaijin között a Szolgáltatás(ok) vonatkozásában köttetett megállapodás teljességét képezik, felváltva minden, a Felhasználó és a Gaijin között a Szolgáltatások vonatkozásában létrejött korábbi vagy egyidejű kommunikációt, állásfoglalást vagy megállapodást, legyen az akár elektronikus, akár szóbeli, akár írásbeli.

11.6. Vis maior. A Gaijin nem tehető felelőssé a jelen Feltételek szerinti kötelezettségeinek az észszerű ellenőrzésén kívül eső okok miatt elmaradt vagy késedelmes teljesítéséért, beleértve korlátozás nélkül a természeti csapásokat, háborút, terrorcselekményeket, sztrájkot, áramszünetet, az internetszolgáltatás kimaradását és a kormányzati szabályozásokat.

11.7. Elállás. Amennyiben a Gaijin nem gyakorolja vagy érvényesíti a jelen Feltételekben foglalt bármely jogot vagy rendelkezést, ez nem tekintendő az adott jogtól vagy rendelkezéstől való elállásnak. A jelen Feltételek bármely rendelkezésétől való elállás csak írásban, a Gaijin felhatalmazott képviselője által aláírva tekintendő hatályosnak.

11.8. Harmadik fél kedvezményezettek kizárása. A jelen Általános szerződési feltételek szándékuk szerint kizárólag a Gaijin és a Felhasználó javát szolgálják, nem pedig bármely harmadik félét. Harmadik fél nem rendelkezhet semmiféle joggal a jelen Feltételek érvényesítésére, kivéve a jelen dokumentumban kifejezetten megemlített eseteket.

11.9. Hatályban maradás. A jelen Feltételek bármely rendelkezése, amelynek természeténél fogva a megállapodás megszűnése után is hatályban kell maradnia, beleértve korlátozás nélkül a szellemi tulajdonnal, kártalanítással, valamint a felelősség korlátozásával kapcsolatos rendelkezéseket, a jelen Feltételek megszűnése vagy lejárta után is hatályban marad.

12. HATÁLYOS JOGOK ÉS VITARENDEZÉS

12.1 Az Általános szerződési feltételeket (köztük ezek a Feltételeket) és bármilyen igényt vagy jogvitát, amelyek velük kapcsolatban vagy belőlük eredően felmerülnek, a Ciprusi Köztársaság törvényei szabályoznak, kivéve az alább felsorolt eseteket.

* Az Amerikai Egyesült Államok és Kanada lakosai esetében, bármilyen jogvitát, amely az Általános szerződési feltételekből származik vagy azokkal kapcsolatos (beleértve ezen Feltételeket), minden tekintetben az amerikai egyesült államokbeli Kalifornia állam törvényei szabályoznak, a jogelvek ütközésére való tekintet nélkül (különösen az Egyesült Államok Szövetségi Választottbírósági Törvénye, amely a választottbíróságra vonatkozó megállapodás értelmezését és érvényesítését szabályozza, valamint a csoportos keresetekről való lemondásra vonatkozó rendelkezéseket).

* Ausztrália lakosai esetében, bármilyen jogvitát, amely az Általános szerződési feltételekből származik vagy azokkal kapcsolatos (beleértve ezen Feltételeket), minden tekintetben Ausztrália alkalmazandó törvény szabályoznak.

* A Hozzájárulási megállapodás[https://legal.gaijin.net/contribution] tekintetében, az irányadó jog és vitarendezés a Hozzájárulási megállapodásban vannak meghatározva [https://legal.gaijin.net/contribution].

12.2 Abban az esetben, ha ezen Feltételekkel kapcsolatban vagy belőlük vita származik, Ön és a Gaijin a jogvitáról szóló értesítés kézhezvételék követően 60 kalendáriumi napon belül lefolytatja a tárgyalásokat.

Az ilyesféle írásbeli értesítést postai úton kell elküldeni az ezen Feltételek 1. szakaszában meghatározott címre, továbbá elektronikus módon a legal@gaijin.net e-mail-címre is, és az alábbi információkat kell tartalmaznia:

* az igénylő és képviselője (ha van) teljes neve és kapcsolatfelvételi információi;

* az igénylés és a vita természetének és alapjának leírása;

* A Gaijintól kért, az igényléssel kapcsolatos és a szerinti teljesítés leírása.

12.3. Amennyiben a jogvita nem megoldható tárgyaláson keresztül a 12.2. záradékban foglaltak szerint, valamint az alkalmazandó törvény által megengedett mértékig, minden vitát kötelező érvényű, bizalmas választottbírósági eljáráson keresztül kell elrendezni.

12.3.1. Azon Felhasználók esetében, akik az Európai Unió vagy egyéb országok lakosai (az Amerikai Egyesült Államok, Kanada és Ausztrália kivételével):

Az Általános szerződési feltételekből eredő vagy azokkal kapcsolatos bármely jogvitát, vitát vagy követelést, beleértve az azok létezésére, érvényességére vagy megszűnésére vonatkozó kérdéseket és bármely nem szerződéses követelést, választottbírósági eljárásra kell utalni és végül ennek útján megoldani a Ciprusi Választottbírósági és Közvetítői Központ (CAMC) aktuálisan hatályos választottbírósági szabályzatának megfelelően, amely szabályzat a jelen záradékba hivatkozással belefoglaltnak tekintendő. A választottbírósági eljárást a Ciprusi Választottbírósági és Közvetítői Központ bonyolítja le. A választottbírósági eljárás székhelye vagy helyszíne Nicosia (Ciprus). A kinevezésre jogosult hatóság a CAMC Igazgatótanácsa. A választottbírák száma egy. A választottbírósági eljárás nyelve az angol. Az Általános szerződési feltételekre nézve irányadó törvény Ciprus állam anyagi joga.

Ha a fenti platformon lebonyolított választottbírósági eljárás nem alkalmazható, bármely jogi követelés vagy jogvita kizárólag Cipruson székelő bíróság előtt rendezhető el.

12.3.2. Az Amerikai Egyesült Államok és Kanada területén élő vagy egyéb módon a Gaijin ellen ezekben az országokban jogi igényt benyújtó felhasználók:

* Bármilyen jogi igényt, jogvitát vagy ellentétet Ön és a Gaijin között, amelyek az Általános szerződési feltételekből származnak vagy azokhoz bármilyen módon kapcsolódnak (beleértve ezen Feltételeket), bizalmas és kötelező érvényű választott bírói eljáráson keresztül kell eldönteni az Amerikai Választottbírói Szövetség (American Arbitration Association, azaz „AAA”) kereskedelmi választottbírója előtt (kötelező érvényű választottbírói eljárás). Az AAA szabályai és eljárásai kerülnek alkalmazásra a választottbírósági folyamat során, beleértve a Fogyasztói választottbírósági szabályokat (Consumer Arbitration Rules). Azonban, ha ezen Általános szerződési feltételek (beleértve ezen Feltételeket) és az AAA szabályai és eljárásai között konfliktus adódik, ezen Feltételeket követjük majd. A választottbírói eljárás az amerikai egyesült államokbeli San Franciscóban, Kalifornia államban indul el. Ön és a Gaijin beleegyezik abba, hogy azon bíróság személyes joghatósága alá vonja magát a választottbírósági eljárás elősegítésére, a folyamatban lévő döntőbíráskodás felfüggesztésére, vagy a választottbíró által hozott döntés megerősítésére, módosítására visszavonására vagy ítélethozatalra. A döntőbíráskodás nyelve az angol. Ön elismeri, hogy önként és tudatosan lemond az esküdtszék előtti tárgyaláshoz való jogáról, és arról, hogy egyéb módon pert indítson állami vagy szövetségi bíróságon. A döntőbíró döntése végső és kötelező érvényű lesz Önre és a Gaijinra nézve, és bármely illetékes bíróságon ítéletnek minősül.

12.3.3. Ausztráliában élő felhasználók számára:

* Bármilyen jogi igényt, jogvitát vagy ellentétet Ön és a Gaijin között, amelyek az Általános szerződési feltételekből származnak vagy azokhoz bármilyen módon kapcsolódnak (beleértve ezen Feltételeket), az alkalmazandó ausztrál törvények értelmében kell eldönteni (pl. egy helyi kisértékű perekkel foglalkozó bíróság előtt).

MEGJEGYZÉS: Ön kifejezetten elfogadja, hogy az igények és jogviták tekintetében, amelyek nem tartoznak az alábbi választottbírósági megállapodás hatálya alá (ha ilyen választottbírósági eljárás nem alkalmazható bármilyen okból kifolyólag), az Általános szerződési feltételekből (beleértve ezen Feltételeket) származó vagy azokhoz kapcsolódó igények vagy keresetek kizárólagos joghatósága a Ciprusi Köztársaság állami bíróságai lesznek, és Ön kifejezetten hozzájárul ezen bíróságok személyes joghatóságának gyakorlásához.

12.4. CSOPORTOS KERESETRŐL VALÓ LEMONDÁS. ÖN KIFEJEZETT BELEEGYEZÉSÉT ADJA, HOGY SEMMILYEN EGYÉB VITÁS ÜGY NEM KERÜL ÖSSZEKAPCSOLÁSRA VAGY ÖSSZEVONÁSRA AZ ÖN VITÁS ÜGYÉVEL, AKÁR CSOPORTOS VÁLASZTOTTBÍRÓSÁGI ÜGYBEN, AKÁR EGYÉB MÓDON. ÖN ÉS A GAIJIN EGYTÉRTENEK, HOGY NINCS JOGUK VAGY FELHATALMAZÁSUK ARRA, HOGY BÁRMILYEN VITÁT CSOPORTOS MÓDON VAGY CSOPORTOS ELJÁRÁS KERETÉBEN RENDEZZENEK, NINCS JOGUK VAGY FELHATALMAZÁSUK ARRA, HOGY BÁRMELY VITÁT KÉPVISELŐKÉNT VAGY MAGÁNÜGYÉSZKÉNT NYÚJTSANAK BE, ÉS SEMMILYEN VÁLASZTOTTBÍRÓSÁGI ELJÁRÁS NEM VONHATÓ ÖSSZE MÁS VÁLASZTOTTBÍRÓSÁGI ELJÁRÁSSAL.

12.5. Az Általános szerződési feltételekből eredő vagy azokkal kapcsolatos bármely követelést vagy jogvitát a jogalap keletkezésének dátumától számított 1 éven belül el kell indítani, amennyiben az alkalmazandó törvény hosszabb időszakot nem ír elő.

12.6. Minden választottbírósági eljárás bizalmas, és a választottbírósági eljárással kapcsolatban semmiféle információ, köztük a jogerős ítélet sem osztható meg harmadik felekkel mindkét fél előzetes írásbeli hozzájárulása nélkül, kivéve a törvény által előírtakat.

13. KAPCSOLATFELVÉTELI INFORMÁCIÓK

13.1. A Gaijinnal való kapcsolatfelvételhez, kérjük, használja az ügyféltámogató szolgáltatás portálját, amely jelenleg az alábbi oldalon érhető el: https://support.gaijin.net.

1. MELLÉKLET JÁTÉKSZABÁLYOK

1. A mindenki számára élvezetes játékélmény biztosítása érdekében tiszteletteljesen és megfelelően kell viselkednie más játékosokkal szemben Játékaink használata közben. Ez többek között, de nem kizárólag az alábbiakat foglalja magába: nem használhat olyan beceneveket vagy klán- (század- stb.) neveket, szlogeneket, logókat, leírásokat stb., vagy nem oszthat meg olyan tartalmakat, amelyek törvénytelenek, a szexualitáshoz kapcsolódnak, félrevezetőek, félretájékoztatnak vagy gyűlöletbeszédet népszerűsítenek, lekicsinylő, támadó megjegyzéseket tartalmaznak, vagy ellentmondásos alakokhoz vagy csoportokhoz köthetők oly módon, amely konfliktust szít, sértik az emberi méltóságot, vagy egy kormány erőszakos megdöntésére buzdít. 

2. Tisztességesen kell játszania, és szándékosan nem akadályozhatja a csapata játékát. Például nem sebezheti meg csapattársait szándékosan („baráti tűz”), akadályozhatja mozgásukat vagy maradhat inaktív („AFK” állapotban) egy játékmenet során. Nem használhat csalást (cheat), hibákat, kiaknázást (exploit) vagy egyéb más tisztességtelen játékmódot.

3. Nem oszthat meg kéretlen tartalmakat (spam), nem használhat támadó nyelvezetet, nem népszerűsítheti a diszkriminációt, nem posztolhat provokatív tartalmat, nem vehet részt törvénysértő beszélgetésekben, nem terjeszthet gyűlöletbeszédet vagy támogathat egyéb káros propagandát, illetve nem vitathat meg a tisztességet és erkölcsöt sértő témákat, sem szöveges vagy hangalapú csevegőkben, vagy egyéb más módon. Nem oszthatja meg más egyének személyes adatait, nem fenyegethet meg másokat, nem oszthat meg hamis információkat, és nem tárgyalhatja meg nyilvánosan az Adminisztrátorok cselekedeteit. A játékcsevegő nyelvzónájának megfelelő nyelvet kell használnia (ha ez alkalmazandó).

4. A játékon belüli panaszrendszert nem használhatja arra, hogy lényegtelen vagy megalapozatlan panaszt tegyen, vagy bármilyen személyt, akár egyént, csoportot vagy vállalatot sértegessen.

5. A felhasználók jelenthetik a kifogásolható tartalmat, amellyel a játék csevegőiben találkoznak. Általában az ilyen jelentéseket két héten belül felülvizsgáljuk, és megfelelő intézkedéseket hozunk. Azonban fenntartjuk a jogot arra, hogy ne osszuk meg a döntésünk részleteit.

6. Nem támogatjuk vagy hagyjuk jóvá a politikai entitásokat, és a játékaink bármilyen politikai célra való felhasználása tilos. Egyebek mellett a játék csevegőjének üzeneteinek, a klánok (századok stb.) neveinket, logóinak és leírásainak nem szabad tartalmazniuk politikai tartalmat, kivéve a semleges tartalmakat, amelyeket a Gaijin esetenként hozzáadhat (például az Egyesült Nemzetek Szervezetének tagállamai zászlói és nemzeti emblémái).

7. Az Adminisztrátorok fenntartják a jogot, hogy ne avatkozzanak bele a klán tevékenységébe, különös tekintettel a klán felügyeletének felosztását tagjai között, a klánvezetők tevékenységeibe, vagy ha valaki hasonló névvel vagy logóval klánt hoz létre.

8. Ha megszegi ezeket a játékszabályokat, az Adminisztrátorok helyreállító intézkedést hozhatnak, vagy egy általuk választott büntetést szabhatnak ki bármikor további magyarázat nélkül, például a szabálysértő becenevek vagy klán- (század- stb.) nevének/leírásának megváltoztatásával, az Ön játékhoz való hozzáférésének korlátozásával, egy klán (század stb.) feloszlatásával, a játékban lévő csevegés használatának korlátozásával („némítás”), fiók törlésével vagy felfüggesztésével, vagy bármilyen más büntetés kiszabásával. Ilyen esetben Ön nem lesz jogosult visszatérítésre vagy bármilyen kártérítésre.

9. Ha az Ön cselekedetei nem sértik kifejezett módon az ebben a dokumentumban ismertetett szabályokat, de más felhasználók részéről jelentős panaszokhoz vezetnek, vagy harmadik felek vagy a Gaijin érdekeit sértik, az Adminisztrátorok fenntartják a jogot, hogy a játékhoz való hozzáférés korlátozását szabják ki, vagy töröljék a fiókját.

10. Rendszerint az Adminisztrátorok döntései véglegesek. Minden fellebbezést saját döntésük alapján eseti alapon dolgoznak fel.

FONTOS: A játékainkban elvégzett tiltott műveletek és a hozzájuk tartozó büntetések részletes értelmezéséért és a velük kapcsolatos iránymutatásért tekintse meg a Gaijin Magatartási kódexet, amely a legal.gaijin.net/codeofconduct oldalon érhető el. Kérjük, tartsa szem előtt, hogy ez a kódex egy referenciadokumentum, amely magyarázó célt szolgál, és nem kötelezi vagy korlátozza a játékszabályok Gaijin általi alkalmazását.

2. MELLÉKLET VÉGFELHASZNÁLÓI LICENCSZERZŐDÉS

FONTOS KÖZLEMÉNY: KÉRJÜK, GONDOSAN OLVASSA VÉGIG EZT A DOKUMENTUMOT, MIELŐTT ELFOGADNÁ. A MEGÁLLAPODÁS ELFOGADÁSÁHOZ ÖNNEK BE KELLETT TÖLTENIE 18. ÉLETÉVÉT VAGY A NAGYKORÚSÁGNAK AZ ÖN JOGHATÓSÁGI TERÜLETÉN ÉRVÉNYES KORHATÁRÁT. AZ ÉLETKORRA VONATKOZÓ KÖVETELMÉNYEKKEL KAPCSOLATOS TOVÁBBI RÉSZLETEK AZ ALÁBBI 7. SZAKASZBAN TALÁLHATÓK.

A játékokban bármilyen való világból származó fegyver vagy jármű bemutatása nem jelenti egy fegyver- vagy járműgyártó termékfejlesztésben való részvételét, támogatását vagy jóváhagyását sem.

1. LICENCEK ADÁSA

1.1. Licenc adományozása. A Gaijin ezúton megadja Önnek a jogot arra, hogy a kifejezetten a Gaijin Játék(ok)hoz tervezett megfelelő játékkliens legfrissebb verzióját tárolja, letöltse, telepítse, futtassa és megjelenítse számítógépes eszközein, legyen az asztali számítógép, laptop, mobil vagy játékkonzolok. A jelen licencet egyedül az Ön személyes, nem kereskedelmi célú használatára és kizárólag a Játék(ok)kal való játék céljára adományozzuk.

1.1.1. Egy vagy több meghatározott Játék dedikált játékkliens nélkül is elérhető és működőképes lehet. Ilyen esetekben a fent említett jogok az adott Játék(ok) egyetlen példányára vonatkoznak, kizárólag a Játék(ok)kal való játék, valamint egy vagy több más Gaijin Szolgáltatással összefüggésben való bármely lehetséges használat céljára adományozva.

1.2. Licenc érvényességi köre. Amennyiben az 1.1.1. szakasz nem alkalmazható az adott Játék(ok)ra, ez esetben a jelen szakasz rendelkezései alkalmazandóak. Jóllehet „a Játékra szóló licenc” néven hivatkozunk rá, a jelen Licenc keretében adományozott jogok kizárólag a Gaijin által szándékosan letöltés, telepítés és használat céljára elérhetővé tett játékkliensre vonatkoznak. Az Ön számára nem megengedett, hogy a Játék(ok) bármely olyan részét, amely a játékkliensnek (vagyis a Játék kliensoldalának) nem része, tárolja, letöltse, módosítsa vagy egyéb módon használja, beleértve korlátozás nélkül a szerveroldali alkotórészeket vagy a Játékon Belüli Tárgyakat. A Játékon Belüli Tárgyak használatáról szóló bővebb információért lásd a jelen Végfelhasználói licencszerződés 6. szakaszát. A jelen Licenc keretében Ön csak abban a formában érintkezhet a Játék(ok) nem kliensoldali részeivel, ahogyan azokat a Gaijin a Játék(ok)on belül műszakilag elérhetővé teszi, tudomásul véve, hogy a Gaijin fenntartja a jogot, hogy ennek az érintkezésnek a módjait saját belátása szerint módosítsa.

1.3. Az ezen végfelhasználói licencszerződés értelmében Önnek megadott licenc:

* nem kizárólagos – Ön nem az egyetlen felhasználó (engedélyes), és ugyanazt vagy bármilyen más licencet adhatunk bármelyik játékunkhoz másoknak is;

* csak személyes felhasználásra engedélyezett – Ön a játékot csak az Ön személyes eszközén használhatja (amely csak az Ön személyes céljaira és főleg Ön által használt), és a játék Ön általi használata kifejezetten kizár bármilyen kereskedelmi vagy nem személyes használatot;

* korlátozott – Ön a játékot csak az ezen végfelhasználói licencszerződés és az Általános szerződési feltételek szerinti célra és módon használhatja;

* visszavonható – ez azt jelenti, hogy bizonyos esetekben visszavonhatjuk a licencet, ezen végfelhasználói licencszerződés alább található 11. szakasza alapján;

* nem átruházható – ez azt jelenti, hogy a licenc kizárólag Önnek szól, és nem ruházhatja át, adhatja tovább használata jogát és egyéb módon nem adhatja át más személynek (akár magánszemélynek vagy szervezetnek). A kétségek elkerülése végett az Ön jogai és kötelezettségei a licenc alapján nem átruházhatók, sem teljes egészében, sem részben.

1.4. A licenc természete. A Játéko(ka)t az Ön részére nem eladjuk, hanem licenceljük. Ez azt jelenti, hogy Ön nem birtokolja a Játék(ok) digitális példányát, hanem csak a jelen Végfelhasználói licencszerződésben és az Általános szerződési feltételekben kifejezetten felsorolt jogokat kapja meg, ha a törvény másként nem rendelkezik.

2. A LICENC IDŐTARTAMA ÉS ÉRVÉNYESSÉGI TERÜLETE

2.1. A licence időtartamának kezdete az a dátum, amelyen Ön elfogadja ezt a végfelhasználói licencszerződést, és egészen addig tart, amíg ez a végfelhasználói licencszerződés felfüggesztésre vagy megszüntetésre nem kerül, az alább olvasható, 11. szakasz szerint.

2.2. A játékot világszerte használhatja, kivéve, ha azt másként nem határozza meg a Gaijin a Játék hivatalos webhelyén, a játékkliensen belül vagy a játék fizikai példányában, vagy a Gaijin egyedüli döntése alapján bármilyen más módon. A Gaijinnak jogában áll egyoldalúan megváltoztatni a licenc érvényességi területét a Szolgáltatási feltételeink 11.2-es bekezdésében meghatározottak szerint.

3. LICENCKORLÁTOZÁSOK

3.1. Az ezen végfelhasználói licencszerződés értelmében Önnek megadott licenc bizonyos korlátozásokkal bír. A Gaijinnak jogában áll megszüntetnie az Ön licencét, ha az ezen szakaszban felsorolt korlátozásokat Ön megsérti.

3.2. Ön ezennel feltétel nélkül elfogadja, és garantálja, hogy semmilyen körülmények között NEM TESZI MEG (vagy próbálja megtenni, esetleg elősegíteni) az alábbiakat:

3.2.1. Tilos az átruházás

– harmadik felek részére eladni, bérbe adni, kölcsönadni, allicencbe adni, közzétenni, terjeszteni, átruházni vagy más módon átruházni a Játéko(ka)t, sem egészben, sem részben, ha a törvény kötelező erejű rendelkezésként mást nem ír elő;

– harmadik felek részére lehetővé tenni, hogy a Játék(ok)ból időmegosztási szerződéseken, szolgáltatási szerződéseken vagy a kereskedelmi kihasználás bármely formáján keresztül előnyre tegyenek szert.

3.2.2. Tilos a származékos művek létrehozása vagy a visszafejtés

* Ön nem változtathatja meg, módosíthatja, fordíthatja le, hozhat létre származékos művet, fejtheti vissza, fejtheti vissza a forráskódot belőle, szedheti szét, dekompilálhatja a játékot egészben vagy részben, illetve nem végezhet el semmilyen más műveletet a Szolgáltatási feltételek 4.3-as bekezdésében meghatározottak szerint.

3.2.3. Tilos a rosszindulatú vagy megtévesztő használat

* Ön nem módosíthatja a szerverkódot (beleértve a csalások – cheatek – használatát, hackelést stb.);

* Ön nem használhatja ki a játékmechanika hibáit (kiaknázás/exploit, hibák stb.);

* Ön nem használhat olyan szoftvert, amely automatizálja a játékfolyamatot (botok, modok), megváltoztatja a játékmenetet vagy a Játék funkcionalitását, előnyt ad más játékosokkal szemben, akik nem használnak ilyen szoftvert, vagy bármilyen más módon megváltoztatja akár a saját, akár más játékosok játékélményét;

* Ön nem használhat semmilyen harmadik felek által nyújtott szoftvert, amely bármilyen módon megzavarhatja a játékot, és amelyet a Gaijin nem hagyott jóvá adott játék(ok) vagy kapcsolódó szolgáltatások esetében, kivéve, ha az efféle használatot a törvény kötelező érvényű szabályként meg nem engedi;

* Ön nem tehet tönkre, helyezhet működésen kívül semmilyen számítógépet vagy szervert, amely a játék és kapcsolódó szolgáltatásai támogatására használt (vagy segédkezhet ilyen számítógép vagy szerver tönkretételében vagy működésen kívül helyezésében); hogy rosszindulatú kódot tartalmazó fájlokat töltsön fel, köztük vírusokat, kémprogramokat, trójai falovakat, kárt okozó szoftverkódokat, szándékosan hibás adatokat, vagy bármilyen más fájlt, amely kárt okozhat vagy zavart okozhat a játékokban és a kapcsolódó szolgáltatásokban; Ön nem szervezhet, segédkezhet vagy vehet részt semmilyen típusú kibertámadásban, többek között, de nem kizárólag szolgáltatásmegtagadásban, és nem végezhet el semmi olyan más műveletet vagy kísérletet, amely a játékok és a kapcsolódó szolgáltatásokat megzavarja;

* Ön nem használhatja a játékot tudatosan vagy akaratlanul, bármilyen alkalmazandó törvény vagy rendszabály megsértéseként, illetve nem járulhat hozzá bármilyen alkalmazandó törvény vagy rendszabály megsértéséhez;

* Ön nem teheti elérhetővé, ajánlhatja fel, hirdetheti, népszerűsítheti, vagy egyéb módon nem terjesztheti a rosszindulatú vagy megtévesztő használat fent említett egyik módját sem.

3.2.4. Tilos a kijátszás vagy manipuláló használat

* Ön nem vehet részt semmilyen olyan tevékenységben, amely konfliktusban áll a játék vagy a kapcsolódó szolgáltatásoksok szellemével vagy rendeltetésszerű használatával (a mi észszerű meghatározásunk szerint), többek között, de nem kizárólag a Játék, játékmechanika, és az Általános szerződési feltételekben, valamint ebben a végfelhasználói licencszerződésben megfogalmazott szabályok kijátszásában vagy manipulálásában.

3.2.5. Tilos a kereskedelmi használat

* Ön nem használhatja a játékot vagy részeit kereskedelmi célra, többek között, de nem kizárólag (1) kereskedelmi hirdetésekkel vagy kereskedelmi ajánlatokkal való interakcióra vagy azok elősegítésére, vagy (2) a játékon belüli tárgyak átruházására, a játékban vagy egyéb Gaijin-szolgáltatásokban kifejezetten felajánlott módokon kívül.

3.2.6. Tilos a szolgáltatásnyújtás

* Ön nem használhatja a játékot vagy annak részeit arra, hogy bármilyen játékon belüli szolgáltatást nyújtson, közte más játékosoknak, szolgáltatási díjak vagy bármilyen más fizetség fejében, amelyek kifejezetten magukba foglalják korlátozás nélkül a játékon belüli szintléptetést, csapat szintléptetését és tárgygyűjtő szolgáltatásokat, küldetésteljesítést, csatákban való harcot fizetség vagy farmolási szolgáltatások fejében.

3.2.7. Tilos a jogosulatlan információk átadása

* Ön nem használhatja a játékot jogosulatlan információk megosztására, többek között, de nem kizárólag kéretlen e-mailek, levélszemét, spam, vagy bármilyen rosszindulatú szoftvert, kémprogramot vagy letöltést népszerűsítő anyagok formájában.

3.2.8. Tilos a jogosulatlan kapcsolat

* Ön nem veheti igénybe, segítheti elő, hozhat létre vagy tarthat fenn bármilyen jogosulatlan kapcsolatot a játékhoz, beleértve korlátozás nélkül (1) egy nem engedélyezett szerverrel való bármilyen kapcsolatot, amely emulálja vagy megpróbálja emulálni a játék bármely részét, vagy (2) bármilyen olyan kapcsolatot, amely a Gaijin által nem engedélyezett programokat, speciális eszközöket vagy szoftvereket használ.

3.2.9. Tilos a rejtett adatok bányászata

* Ön nem bányászhat vagy más módon nem gyűjthet semmilyen játékadatot, amelyeket az adott játék rendes használata során (a Gaijin szándékai szerint) nem szántak megjelenítésre.

3.2.10. A Szolgáltatási feltételek korlátozásai

* Ön nem használhatja a játékot egyéb olyan módokon sem, amelyek a Szolgáltatási feltételekkel ellentétesek, beleértve az ezen végfelhasználói licencszerződés 3. és 4. szakaszát. Az Ön kényelme érdekében összegyűjtöttünk néhány példát az ilyen tiltott használatra:

i) törvénytelen vagy egyéb módon nem megfelelő felhasználónevek (vagy becenevek) használata, például terroristák, náci vezetők vagy náci háborús bűnösök neveié;

ii) a játékokon keresztül bármilyen olyan anyag vagy információ elérhetővé tétele, vagy olyan egyéb tevékenység elvégzése, amely harmadik felek jogait sérti (beleértve egyéneket vagy jogalanyokat);

iii) meztelenség, szexuális, túlzottan erőszakos, sértő, vagy egyéb módon nem megfelelő tartalom közzététele, illetve az ilyen tartalmakra vezető hivatkozások megosztása, vagy a játék bármilyen nemű használata ilyen célokra;

iii) erőszakos, fenyegető, trágár, rágalmazó, becsületsértő, vagy fajilag, szexuálisan, vallásilag vagy egyéb módon kifogásolható vagy sértő információ posztolása, illetve az ilyen információkra vezető hivatkozások megosztása, vagy a játék bármilyen nemű, ilyen célokra való használata.

3.3. Ez a lista nem teljes; kérjük, tekintse meg Szolgáltatási feltételeinket is további információkért a Gaijin-szolgáltatások, köztük a játékok használata és a vonatkozó korlátozásokkal kapcsolatban.

4. SZERZŐI JOGOK ÉS DIGITÁLIS JOGOK KEZELÉSE

4.1. Ön elfogadja, hogy a számítógépes kód, a vizuális képek, hangok, rendszerek, ötletek, működési mód, dokumentáció, és a játékokban megtalálható egyéb információk a Gaijin vagy szolgáltatói és/vagy licencadói szellemi tulajdonai és/vagy értékes üzleti titkai, és a szellemi tulajdon-, a polgári és a büntetőjog védi őket.

4.2. Azt is elfogadja, hogy a játékok a Gaijin által saját belátása szerint működtetett kereskedelmi termékek.

4.3. A Játék(ok) illetéktelen használata elleni védekezés, valamint a Gaijin szellemi tulajdonának és kapcsolódó jogainak védelme érdekében a Gaijin különféle műszaki intézkedéseket alkalmazhat, mint például a digitális jogok kezelését (DRM) szolgáló eszközök és egyéb védelmi megoldások (csalást kiszűrő megoldások stb.). Ezek az intézkedések arra készültek, hogy megelőzzék és felfedezzék a Játék(ok)hoz való illetéktelen hozzáférést, azok másolását vagy terjesztését. Továbbá a Gaijin annak ellenőrzése érdekében is bevezetheti ezeket az intézkedéseket, hogy Ön a Játék(ok) legális példányát használja-e, valamint azért, hogy elősegítse az Általános szerződési feltételek betartását. A Játék(ok) használata révén Ön tudomásul veszi és beleegyezik, hogy a fenti célok érdekében szükséges módon használja ezeket a műszaki intézkedéseket.

5. DEMÓHOZZÁFÉRÉS

Időről időre a Gaijin a Gaijin által kiválasztott bizonyos felhasználóknak hozzáférést biztosíthat egy adott játékhoz vagy egy Gaijin-fiókhoz, amelyek kizárólag a Gaijin által meghatározott rövid időszakra szólóan a játék elindítására vagy az azzal való játékra szolgálnak, tipikusan az efféle hozzáférésre vonatkozó bármilyen díj kiszabása nélkül (a „demóhozzáférés”). Azonban a Gaijin nem garantálja a demóhozzáféréssel rendelkezőknek a játékban elért előrehaladásuk és a játékon belüli tárgyaik biztonságát, vagy a demófiókon található adataik személyes Gaijin-fiókukra való átutalását.

6. JÁTÉKON BELÜLI TÁRGYAK ÉS VONATKOZÓ DÍJAK

6.1. A Gaijin játékai általában ingyenes módon kerülnek terjesztésre (hacsak a Gaijin vagy forgalmazó partnerei kifejezetten másként ki nem jelentik). A terjesztés módjától függetlenül (fizetett, ingyenes, vagy egyéb) a Gaijin általában felajánlja a jogot, hogy Ön olyan opcionális játékon belüli adatokat vásároljon „való világbeli” pénzért, amelyek kibővíthetik vagy javíthatják az Ön játékmenetét vagy játékon belüli élményét, például játékon belüli virtuális pénznemet (amiért egyéb játékon belüli tárgyakat vásárolhat), DLC-ket, karaktereket és virtuális tárgyakat (járműveket, fegyvereket, állványokat, katonai felszereléseket stb.), valamint ezekhez festéseket vagy a játékmenetét módosító vagy játékon belüli élményét javító bármilyen fogyóeszközöket és egyéb tárgyakat/funkciókat (együtt „játékon belüli tárgyak”). Az ilyen játékon belüli tárgyak az adott játék szerves részét képezik, és a licenc ugyanolyan mértékben lefedi a használatukat, mint a játékét, beleértve bármely és minden vonatkozó korlátozást. A játékon belüli tárgyak, amelyeket egy adott Gaijin-játékhoz ajánlunk vagy árulunk, nem kompatibilisek más játékokkal, kivéve, ha azt egyéb módon kifejezetten elő nem segítette és engedélyezte a Gaijin.

6.2. A játékon belüli tárgyak, amelyek a Gaijin-szolgáltatásokon keresztül válnak elérhetővé, licenceltek, nem értékesítettek. Az adott játékon belüli tárgyak módja és használata függhet bizonyos játékmechanikáktól és/vagy játékcéloktól.

6.3. Az Ön által, bármilyen játékon belüli tárgyért cserébe fizetett díj (akár a játékon belüli pénznem vagy „való világbeli” pénz formájában) nem visszatéríthető, és nem lehet más játékon belüli tárgyra beváltani, kivéve, ha:

* az ilyesféle visszatérítéshez vagy cseréhez a Gaijin kifejezetten és egyértelműen hozzájárult (például, a virtuális pénznemét szigorúan csak az adott játékon belül megengedett mértékben cserélheti más játékon belüli tárgyakra);

* a Szolgáltatási feltételek másképp nem rendelkeznek;

* az alkalmazandó törvény kötelező szabályként másképp nem rendelkezik.

KÉRJÜK VEGYE FIGYELEMBE, HOGY A GAIJIN NEM NYÚJT VISSZATÉRÍTÉST AZ ÖN GAIJIN-FIÓKJA TÖRLÉSE VAGY EGYÉB LEJÁRATA ESETÉN, LICENC VISSZAHÍVÁSA VAGY BÁRMILYEN MÁS MÓDON A VÉGFELHASZNÁLÓI LICENCSZERZŐDÉS FELBONTÁSA ESETÉN, KORLÁTOZÁS NÉLKÜL.

6.4. Kérjük, tekintse meg Szolgáltatási feltételeinket további részletekért a Gaijin-szolgáltatásokon (beleértve az áruházat és a piacot, amelyekhez további szabályokra hivatkozhatunk az Általános szerződési feltételek részeként) belüli bármilyen vonatkozó díjak számításával és számlázásával kapcsolatban, beleértve játékainkat. Fordítson különös figyelmet az 5. és 6. szakaszokra.

7. ÉLETKORI KORLÁTOZÁSOK

7.1. Az Általános szerződési feltételek (beleértve a jelen Végfelhasználói licencszerződést) elfogadásához szükséges, az Általános szerződési feltételekben megszabott életkoron kívül (18 év vagy a nagykorúságnak az Ön joghatósági területén érvényes korhatára), kérjük, vegye figyelembe, hogy minden Játéknak saját életkori korlátozása vagy besorolása van (pl. PEGI vagy ESRB, az Ön régiójától függően).

7.2. Az alkalmazandó törvényektől függően, ha Ön (vagy a játékkal játszani kívánó gyermeke) nem éri el a szükséges életkort, az alábbiakat kell tennie:

* Tartózkodnia kell játékaink használatától;

* Meg kell beszélnie szüleivel vagy jogi képviselőjével, játszhat-e a játékkal;

* Az Ön országában érvényes törvény szerinti egyéb szükséges teendőket is el kell végeznie.

HA ÖN MÉG NEM TÖLTÖTTE BE A 18. ÉLETÉVÉT (VAGY AZT AZ ÉLETKORT, AMELY AZ ÖN JOGHATÓSÁGI TERÜLETÉN A JOGILAG KÖTELEZŐ EREJŰ DOKUMENTUMOK TELJES ELFOGADÁSÁHOZ SZÜKSÉGES), KÉRJE MEG SZÜLŐJÉT VAGY GONDVISELŐJÉT, HOGY OLVASSÁK ÁT EZT A DOKUMENTUMOT ÉS HAGYJÁK JÓVÁ AZ ÖN JÁTÉKÁT. E HOZZÁJÁRULÁS NÉLKÜL ÖN NEM JÁTSZHAT JÁTÉKAINKKAL.

8. EGÉSZSÉGGEL KAPCSOLATOS ÓVINTÉZKEDÉSEK

8.1. Ön megérti és elfogadja, hogy a játék audiovizuális tartalma súlyosbíthatja az epilepsziás és egyéb neurológiai betegségeket. Ha Ön ilyen betegségekkel él, erősen ajánljuk, hogy kérje ki orvosa véleményét a játékainkkal való játék vagy a játék visszautasítása előtt; ilyen esetekben a Gaijin nem felelős egy játékkal való játék bármilyen közvetlen vagy közvetett követkeménye miatt.

8.2. Azt is elfogadja, hogy a folyamatos játék túlságos fáradtsághoz vezethet, amely bizonyos betegségeket válthat ki, köztük látászavart, a gerincdeformitások különféle formáit, neurózisokat és egyéb egészségi problémákat. Ön önállóan felel azért, hogy figyelemmel kövesse, mennyi időt tölt játékaink használatával, hogy szüneteket/pihenést iktasson be, megfelelő testhelyzetet vegyen fel játék közben, és bármilyen más óvintézkedést megtegyen egészsége megőrzésére.

8.3. Játékaink egy része virtuális valóság („VR”) funkciókat is tartalmaz, amelyek további konkrét egészséggel és biztonsággal kapcsolatos óvintézkedéseket tesznek szükségessé. Saját biztonsága és jólléte érdekében használja mindenkor kellő óvatossággal VR-szemüvegét és bármely kapcsolódó felszerelést vagy kelléket („VR-felszerelés”), miközben Játékunkkal vagy Játékainkkal játszik.

MIELŐTT ELMERÜLNE A VR-BEN, ÉS/VAGY JÁTÉK KÖZBEN VR-FELSZERELÉST HASZNÁLNA, OLVASSA VÉGIG FIGYELMESEN ÉS TARTSA BE VALAMENNYI, A GAIJIN ÁLTAL AZ ALÁBBIAKBAN ISMERTETETT, VALAMINT AZ ÖN VR-FELSZERELÉSÉNEK GYÁRTÓJA ÁLTAL KIADOTT BIZTONSÁGGAL ÉS EGÉSZSÉGGEL KAPCSOLATOS ÓVINTÉZKEDÉST. UTÓBBIAK A FELHASZNÁLÓI KÉZIKÖNYVBEN, A CSOMAGOLÁSON, A WEBHELYEN VAGY EGYÉB HIVATALOS FORRÁSOKBAN TALÁLHATÓK MEG.

8.3.1. Kérjük, vegye figyelembe, hogy a VR-ben való elmerülés és/vagy a VR-felszerelés használata a Játékunkkal vagy Játékainkkal való játék közben jelentős kockázatokkal jár. A szükséges – az Ön VR-felszerelésének gyártója által kiadott, valamint az alábbiakban ismertetett – óvintézkedések be nem tartásának következménye anyagi kár, az Ön vagy mások személyi sérülése, sőt rendkívül ritka esetben halál is lehet.

8.3.2. Ön tudomásul veszi, hogy a VR hosszas használata egy sor kellemetlen tünethez vezethet, beleértve korlátozás nélkül a következőket:

– Utazási betegség (pl. szédülés, hányinger, fáradtság, szemfájás, erős verejtékezés);

– Látásproblémák (pl. szemfáradtság, homályos látás, szemszárazság, fókuszváltási nehézségek);

– Neurológiai tünetek (pl. fejfájás, dezorientáció, csökkent koordináció);

– Izomhúzódás (pl. nyakizom húzódása, ismétlődő megterhelés okozta sérülés, hátfájás);

–Epilepsziás rohamok;

– Alvászavarok;

– Egyéb kapcsolódó tünetek.

Ha Ön a VR-ben való elmerülés és/vagy VR-felszerelés használata közben a fenti tünetek bármelyikét észleli, vagy rosszul érzi magát, erősen ajánljuk, hogy azonnal hagyja abba a játékot.

8.3.3. Erősen ajánljuk, hogy kerülje a VR-ben való elmerülést, amikor alkohol, kábítószerek vagy bármilyen gyógyszer hatása alatt áll. Ha van olyan, már meglévő betegsége, amelyre a VR használata hatással lehet, javasoljuk, hogy VR-felszerelés használata előtt kérje ki képzett egészségügyi szakember (pl. a háziorvosa) tanácsát.

8.3.4. Ön tudomásul veszi, hogy a VR-ben való elmerülés és/vagy a VR-felszerelés használata jelentősen csökkenti az Ön fizikai környezetének észlelését, és Ön kevésbé hallja és látja, hogy mi történik Ön körül. A sérülés és anyagi kár kockázatának minimumra csökkentése érdekében erősen ajánljuk, hogy a játékterületet előre készítse elő, biztosítson magának tágas helyet, távolítson el mindenféle botlásveszélyes tárgyat, például a kábeleket vagy játékokat, továbbá ne használja a VR-felszerelést erkély, ablak, lépcső, bútorok vagy bármely olyan tárgy közelében, amely a játékmenet során sérülést okozhat vagy megsérülhet. Ezenkívül állítsa a hangbeállításokat olyan szintre, hogy továbbra is észlelni tudja valós környezetét.

8.3.5. A Gaijin vagy bármely társvállalata semmi esetre, semmilyen felelősségelmélet szerint nem tehető felelőssé semmiféle közvetlen, közvetett, következményes, büntető, különleges vagy véletlen kárért (beleértve korlátozás nélkül az üzleti lehetőségek, szerződések, jövedelem, adatok, információk veszteségeit vagy az üzemszünetet), amely a VR-ben való elmerülés és/vagy egy Játék során VR-felszerelés használata közben az Ön más emberekkel, tárgyakkal vagy játékterületének környezetével való érintkezéséből származik vagy ahhoz kapcsolódik. Ön kifejezetten tudomásul veszi, vállalja és elfogadja a VR-nek és a VR-felszerelésnek Játék közbeni használatában rejlő vagy ahhoz kapcsolódó valamennyi kockázatot. Bár bizonyos kockázatokat és enyhítő intézkedéseket fentebb már vázoltunk, ez a lista nem kimerítő. Ön továbbá kifejezetten lemond minden jogáról, hogy követelést vagy keresetet indítson a Gaijin ellen bármely olyan sérülés vagy kár miatt, amelyet Ön azért szenvedett el, mert a kellő óvatosság alkalmazása nélkül merült el a VR-ben és/vagy használta VR-felszerelését.

ÖN EZÚTON MENTESÍTI A GAIJINT ÉS TÁRSVÁLLALATAIT MINDEN, A VR ÉS/VAGY VR-FELSZERELÉS ÖN ÁLTALI HASZNÁLATÁBÓL KÖVETKEZŐ, ABBÓL EREDŐ VAGY AZZAL KAPCSOLATOS FELELŐSSÉG ALÓL.

9. RENDSZER- ÉS TECHNIKAI KÖVETELMÉNYEK

9.1. Kérjük, vegye figyelembe, hogy az alább említett követelmények időnként változhatnak, köztük az ugyanarra a játékra vonatkozó követelmények is. Ez leginkább a Gaijin által a játékban időről időre eszközölt változtatásokkal függ össze, a jelen végfelhasználói licencszerződés 10. szakasza szerint. Ugyanakkor a Gaijin arra is fenntartja a jogot, hogy az ilyen követelményeket bármelyik játékkal kapcsolatban saját belátása szerint megváltoztassa.

9.1.1. Minimális követelmények. Mindegyik játékot egy vagy több adott platformon való futtatásra terveztük (operációs rendszerek vagy eszközök). Egyes esetekben a játéknak minimális technikai követelményei lehetnek az eszközére való tekintettel (pl. a CUP, GPU, RAM, szabad tárhely stb. tekintetében), amelyeket a Gaijin a játék hivatalos webhelyén, a játék hivatalos oldalán egy harmadik fél játékplatformján, vagy a Gaijin saját belátása szerinti más módon tüntethet fel. Bizonyosodjon meg arról, hogy platformja megfelel ezeknek a minimális követelményeknek. Más esetben a Gaijin nem garantálja a játék elindulását vagy működését, és nem felelős a játék működésében bekövetkező egyéb hibákért. Kizárólag Ön felelős azért, hogy elegendő eszközforrása legyen a játék tárolására és indítására, beleértve a szabad RAM-ot, tárhelyet, CPU- és GPU-terhelést stb.

9.1.2. Javasolt követelmények. Tájékoztatás céljából és az Ön kényelmére általában közzétesszük játékaink javasolt követelményeit az Ön eszköze műszaki paramétereit illetően. Kérjük, vegye figyelembe, hogy az ilyen javasolt követelmények kizárólag tájékoztatási célra készültek, és nem garantálják a játék hibátlan működését, és nem járnak bármilyen más garanciával vagy jótállással. A kétségek elkerülése végett, ha egy platform (akár egy eszköz, akár egy operációs rendszer) szerepel egy játék „javasolt követelményei” között, azt jelenti, hogy a játékot csak és kizárólag ilyen platformon való működésre terveztük. Ugyanez vonatkozik az egyéb „javasolt követelményekre”, amelyek a kontextus szerint világosan szükségesek.

9.1.3. Internetkapcsolat követelményei. Általában a Gaijin játékai stabil és gyors internetkapcsolatot kívánnak meg, hogy megfelelően működjenek, és jó játékélményt nyújtsanak. Kérjük, vegye figyelembe, hogy a Gaijin nem felelős a játék működésének semmilyen hibájáért, amely az Ön internetkapcsolatának minőségéből ered (beleértve a sebességét, a Gaijin szervereinek elérhetőségét és válaszidejét, vagy az úgynevezett „pingjét”).

10. JAVÍTÁSOK, FRISSÍTÉSEK ÉS MÓDOSÍTÁSOK

10.1. A szolgáltatások, felhasználói élmény és a Gaijin-szolgáltatások hatékonyságának a játékokon belüli legjobb szintje biztosítása érdekében időről időre a játék javítása (patchelése), frissítése és módosítása szükséges. Ez általában játékaink kötelező és/vagy automatikus frissítését eredményezi, és a régebbi verziók elképzelhető, hogy nem indulnak vagy működnek, amíg nem frissíti őket.

10.2. A Gaijinnak jogában áll bármikor megváltoztatnia a játék szoftverkódját saját belátása szerint. Az ilyen változtatások hatással lehetnek többek között a játék működésére és egyéb tartalmaira. Például hozzáadhatunk vagy eltávolíthatunk játéktartalmakat vagy funkciókat, hibákat javíthatunk meg, egyensúlyváltoztatásokat végezhetünk stb.

10.3. Kérjük, különösen arra figyeljen, hogy egyes javításokhoz, frissítésekhez és módosításokhoz magasabb műszaki követelményekre lehet szükség (és idővel szükség lesz) eszközében, vagy növelnie kell az eszköz forrásainak a Játék általi felhasználását, különben a Játék teljesítményeséséhez vezethetnek (és idővel vezetni fognak), és/vagy alacsonyabb grafikai vagy egyéb beállításokat eredményezhetnek.

10.4. Ezen végfelhasználói licencszerződés elfogadásával megerősíti és elfogadja, hogyha Ön visszautasítja a játék frissítését, azzal a játék Ön általi további használata lehetetlenné válhat, és ez a végfelhasználói licencszerződés felfüggesztettnek minősül, amíg Ön nem frissíti a játékot.

11. LICENC FELBONTÁSA

11.1. Felhasználó általi felbontás. Ön azonnali hatállyal és véglegesen felbonthatja ezt a végfelhasználói licencszerződést azzal, ha abbahagyja játékaink használatát, és törli őket az eszközéről.

11.2. Gaijin általi felbontás. Az alábbi esetekben jogunkban áll akár felfüggeszteni, akár véglegesen felbontani ezt a végfelhasználói licencszerződést (amely a játékainkhoz való hozzáférés korlátozását is jelenti):

* Ön súlyosan megsérti ezt a végfelhasználói licencszerződést vagy az Általános szerződési feltételeket;

* Ön megsérti a játékszabályokat a játékszabályokban meghatározott módon és mértékben;

* felfüggesztjük vagy töröljük az Ön Gaijin-fiókját a Szolgáltatási feltételeinkben megfogalmazott indokok alapján;

* megszüntetjük a játék működését vagy terjesztését, vagy egyéb módon megszüntetjük a játékhoz való hozzáférés szolgáltatását, észszerű előzetes értesítés mellett;

* az Általános szerződési feltételek szerint bármilyen más indokból.

11.3. A végfelhasználói licencszerződés ezen szakaszában meghatározott vagy az Általános szerződési feltételek szerinti más indok miatti licencfelbontás esetén nem lesz jövőbeli kötelezettségünk vagy felelősségünk Ön felé.

11.4. Ha a Gaijin végzi el, a licencfelbontás azonnali érvényű, kivéve, ha kifejezetten másként nem jelzi a Gaijin vagy kötelező érvényű szabályként nem szükséges az alkalmazandó törvény értelmében.

11.5. A licencfelbontás nem érinti az Ön és Gaijin bármely olyan kötelezettségét és felelősségét, amely a felbontás előtt keletkezett és létezett.

KÉRJÜK, VEGYE FIGYELEMBE, HOGY AZ ÁLTALÁNOS SZERZŐDÉSI FELTÉTEK VAGY A SZOLGÁLTATÁSI FELTÉTELEK FELBONTÁSA, VAGY EZEN VÉGFELHASZNÁLÓI LICENCSZERZŐDÉS FELFÜGGESZTÉSE A LICENC KÖVETKEZMÉNYES MEGSZŰNÉSÉHEZ/FELFÜGGESZTÉSÉHEZ VEZET.

12. TOVÁBBI PLATFORMFELTÉTELEK

Ha harmadik felek platformjain keresztül kap hozzáférést a játékhoz, kizárólag Ön lesz felelős azért, hogy az ilyen platformokat és a rajtuk létrehozott fiókokat (például az Apple App Store-, PlayStation- vagy Xbox-fiók) az ilyen platformokra és fiókokra vonatkozó irányvonalaknak megfelelően használja. Kérjük, olvassa el az adott platformokra vonatkozó feltételeket alább.

Mindenesetre az ilyen harmadik fél platformjai nem felelősek ennek a végfelhasználói licencszerződésnek a megsértéséért vagy a Gaijin bármely mulasztásaiért. Ez a végfelhasználói licencszerződés semmilyen módon nem irányul a harmadik felek platformjai és Ön közötti megállapodások megváltoztatására; az ilyen megállapodások feltételei mindig elsőbbséget élveznek ezzel a végfelhasználói licencszerződéssel szemben az ilyen platformok és az azok szellemi tulajdonai használatával kapcsolatban.

Kérjük, vegye figyelembe, hogy a Gaijin a harmadik felek platformjai minden követelményének megfelel, hogy Önnek biztosíthassa a játékok elérését azokon a platformokon keresztül. Ezért a Gaijin számára szükséges lehet ezen végfelhasználói licencszerződés megváltoztatása, hogy a harmadik felek platformjainak követelményeinek megfeleljen.

Az ezzel kapcsolatos bármilyen kérdést intézze az ügyféltámogató szolgáltatáshoz, a Szolgáltatási feltételek 13. szakasza szerint.

12.1. Az Apple App Store további feltételei

Az alábbi további feltételek vonatkoznak a játékokra, amelyek az Apple, Inc. iPhone vagy iPad személyes eszközökön („Apple”) érhetők el:

* Ez a végfelhasználói licencszerződés a korábbiakban meghatározottak szerint Ön és a Gaijin között jön létre, nem az Apple-lel, amely nem vállal semmilyen kötelezettséget ezen végfelhasználói licencszerződés értelmében, és amely nem tartható felelősének ezen végfelhasználói licencszerződés megszegéséért, beleértve a játék hiányosságait és meghibásodását. A játékok Apple-ön keresztüli használata az Apple Media Szolgáltatásainak Általános Szerződési Feltételei és a Mennyiségi Tartalomhasználati Feltételek szerinti használati szabályok szerint történik, és azok a használati szabályok elsőbbséget élveznek az ezen végfelhasználói licencszerződésben megfogalmazott feltételekkel szemben.

* Az ezen végfelhasználói licencszerződés 1.3-as bekezdésében megfogalmazottak szerint az Önnek nyújtott licenc nem átruházható, és ezért csak azon Apple-termékek memóriájában való tárolás jogára korlátozott, amelyek az Ön tulajdonában és irányítása alatt állnak, és a játékot az Apple Media Szolgáltatásainak Általános Szerződési Feltételei használati szabályai szerint csak olyan Apple-termékeken futtathatja és jelenítheti meg a játékot, amely az Ön tulajdonában és irányítása alatt áll, kivéve az olyan Apple-termékeket, amelyek nem az Ön tulajdonában és irányítása alatt állnak, de Önhöz kapcsolhatók a Családi megosztáson, mennyiségi vásárláson vagy jogilag érvényes szerződéseken keresztül.

* Az Apple nem felelős a játék karbantartásáért és az ahhoz való támogatásnyújtásért.

* Kizárólag a Gaijin felelős egy Játék garanciáiért, akár kifejezett, akár a jogszabályokban foglalt módokon. Az Apple nem vállal garanciális kötelezettségeket a Játékkal kapcsolatban. A garanciáknak való megfelelés elmulasztásának tulajdonítható igényekért, veszteségekért, kötelezettségekért, károkért, költségekért vagy kiadásokért kizárólag a Gaijin felelős. Az egyetlen kivétel az, amikor a játék a vonatkozó garanciáknak (kifejezett vagy közvetett) való megfelelésének bármilyen elmulasztása esetén Ön értesíti az Apple-t, és az Apple visszatéríti a játék vételárát.

* Az Apple nem felelős az Ön vagy harmadik felek játékkal kapcsolatos bármilyen igényére adott válaszért, amelybe többek között, de nem kizárólag az alábbiak tartoznak: (i) termékszavatossági igények; (ii) bármely azzal kapcsolatos igény, hogy a játék nem felel meg a vonatkozó jogi vagy szabályozási követelményeknek; és (iii) a fogyasztóvédelmi vagy hasonló szabályozásokból származó igények, többek között a HealthKit és HomeKit keretrendszer Játék általi használatával kapcsolatban.

* Abban az esetben, hogy egy harmadik fél azt állítja, hogy a Játékok a harmadik fél szellemi tulajdonjogait sértik, kizárólag a Gaijin felelős az ilyesféle szellemi tulajdonjog megsértésére irányuló kijelentés kivizsgálásáért, védelméért, rendezéséért és felmentéséért (ha szükséges, és az ebben a végfelhasználói licencszerződésben meghatározott mérték szerint).

* Ön kijelenti, hogy Ön nem tartózkodik az Egyesült Államok által embargó alá helyezett országokban, illetve nem szerepel az Egyesült Államok Pénzügyminisztériumának a különlegesen kijelölt állampolgárokat felsoroló listáján vagy az Egyesült Államok Kereskedelmi Minisztériumának tiltott személyek vagy szervezetek listáján.

* Ön belegyezik, hogy ez a végfelhasználói licencszerződés nem ruház át semmilyen jogot vagy jogorvoslati lehetőséget a végfelhasználói licencszerződés felein kívüli személyek számára. Az előzőektől függetlenül az Apple vagy leányvállalata ezen végfelhasználói licencszerződés harmadik fél kedvezményezettje, és az ezen végfelhasználói licencszerződés Ön általi elfogadását követően az Apple-nek vagy leányvállalatának jogában áll (és úgy kell tekinteni, hogy elfogadta ezt a jogot) a jelen szerződést annak harmadik fél kedvezményezettjeként Önnel szemben érvényesíteni.

12.2. A Sony további licencfeltételei

Ha Ön a játékot egy PlayStation számítógépes szórakoztató rendszeren használja, amely az Ön PlayStation-eszközein érhető el használatra, az alábbi további feltételek és kikötések vonatkoznak a játék PlayStationön való használatára:

a) Észak- és Dél-Amerika esetén (SIEA-régió):

A tételek vásárlására és használatára a Hálózati szolgáltatási feltételek és Felhasználói szerződés vonatkoznak. Erre az online szolgáltatásra Önnek a Sony Interactive Entertainment America adta tovább a használati jogot.

b) Európa, Afrika, Közel-Kelet és Óceánia esetén (SIEE-régió):

Egy játékon belüli áruházban vásárolt bármilyen tartalom vásárlása a Sony Interactive Entertainment Network Europe Limiteden („SIENE”) keresztül történik, és a PlayStation™Store-on elérhető PlayStation™ Hálózati szolgáltatási feltételek és Felhasználói szerződés vonatkozik rá. Kérjük, ellenőrizze a használati jogokat minden egyes vásárlás esetében, mivel ezek tételről tételre változhatnak. Hacsak másképp nem jelzik, a játékon belüli áruházakban elérhető tartalmakra ugyanazok az életkori korlátozások vonatkoznak, mint a játékra.

12.3. A Microsoft további licencfeltételei

Ha Ön a játékot az Xbox platformon használja, az alábbi további feltételek és kikötések vonatkoznak a játék Xboxon való használatára:

* Önre az összes szabály vonatkozik, amely az Xbox-használatra vonatkozik, beleértve a Microsoft Szolgáltatási Szerződést, amely az alábbi oldalon érhető el: https://www.microsoft.com/hu-hu/servicesagreement/

* Kizárólag a Gaijin tartozik felelősséggel ezen végfelhasználói licencszerződés értelmében, a Microsoft és társvállalatai nem licencadók ezen végfelhasználói licencszerződés szerint, és a Microsoft és társvállalatai nem felelősek a játék megfelelő működéséért és a garanciáknak való megfelelésért, ezért a játékkal kapcsolatos kártérítési követelésen nem nyújthatók be a Microsoft vagy társvállalatai felé.

* A Microsoft vagy társvállalatai nem nyújtanak karbantartást és támogatást a játékhoz, az ilyen karbantartás és támogatás kizárólag a Gaijin felelőssége.

A Microsoft vonatkozó szerződései, beleértve az Xbox Live feltételeit, bármilyen esetben előnyt élveznek ezzel a végfelhasználói licencszerződéssel szemben, amely nem vonatkozik az Ön és a Microsoft vagy annak társvállalatai közötti kapcsolatokra.

Legutóbbi frissítés: 2025. június 2.