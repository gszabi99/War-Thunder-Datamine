---------------------------------------------------------------------------------------------------------------------------------------------------------

WAŻNA INFORMACJA

---------------------------------------------------------------------------------------------------------------------------------------------------------

Przed uzyskaniem dostępu do gry i zagraniu w nią musisz zaakceptować następujące dokumenty o charakterze prawniczym (pełna treść dostępna jest poniżej, po tej informacji):

* Zasady ochrony prywatności – dokument wyjaśnia, w jaki sposób przetwarzamy i chronimy twoje dane osobowe, kiedy korzystasz z naszych gier wideo i usług.

* Warunki świadczenia usług – dokument określa sposób, w jaki korzystasz z usług oferowanych przez firmę Gaijin w grze wideo, oraz obejmuje poniższe dokumenty:

– zasady gier – dokument określa zasady i ograniczenia dotyczące zachowania w grze,

– umowa użytkownika końcowego – dokument opisuje warunki licencji, ograniczenia oraz warunki zakończenia korzystania z usługi, które dotyczą naszych gier wideo.

Przeczytaj uważnie te dokumenty, zanim je zaakceptujesz. Jeśli nie zgadzasz się z treścią któregoś z dokumentów, nie możesz korzystać z naszej gry wideo ani żadnej innej powiązanej usługi.

---------------------------------------------------------------------------------------------------------------------------------------------------------

ZASADY OCHRONY PRYWATNOŚCI FIRMY GAIJIN

---------------------------------------------------------------------------------------------------------------------------------------------------------

Niniejsze zasady ochrony prywatności dotyczą sposobu przetwarzania danych osobowych przez firmę Gaijin Entertainment („firma Gaijin” lub „my”, „nas”), a także Twoich praw w odniesieniu do tego przetwarzania danych. Zasady ochrony prywatności obejmują dane przetwarzane po instalacji gier wideo posiadanych i dystrybuowanych przez firmę Gaijin („gry”), korzystania z innych naszych aplikacji, surfowania po naszych stronach internetowych, rejestrowania konta Gaijin i korzystania z niego lub w inny sposób korzystania z naszych produktów i usług, a także podczas udziału w wydarzeniach, które organizujemy („usługi”) lub podczas komunikacji z nami w inny sposób.

Niniejsze zasady ochrony prywatności stanowią część regulaminu, który obejmuje dokumenty określające sposób dostarczania usług przez firmę Gaijin, w tym warunki świadczenia usług.

1. KIM JESTEŚMY

Twoje dane przetwarzane są przez firmę Gaijin, co oznacza następujące osoby prawne (w zależności od usług firmy Gaijin, z których korzystasz, lub sposobu wchodzenia w interakcje z firmą Gaijin, zgodnie z warunkami świadczenia usług):

Gaijin Network Ltd, cypryjska spółka zarejestrowana pod numerem HE 312702, z siedzibą pod adresem 63 Ifigeneias Street, Office 302, Strovolos 2003, Nikozja, Cypr; 

Gaijin Distribution Kft., węgierska spółka zarejestrowana pod numerem 01-09-182370, z siedzibą pod adresem Hungária körút 162-166, Budapeszt, 1146, Węgry.

W odniesieniu do niektórych przypadków przetwarzania danych nasi partnerzy również uważani są za administratorów danych. Na przykład kiedy uzyskujesz dostęp do naszych usług przez konsole lub platformy gamingowe, Twoje korzystanie z tych konsoli i platform jest kontrolowane przez ich dostawców. Więcej informacji na temat przetwarzania danych osobowych przez takie podmioty dostępnych jest w ramach odpowiednich usług.

Głównym punktem kontaktu z nami jest portal usługi wsparcia firmy Gaijin. Możesz też skontaktować się z nami pod adresem e-mail privacy@gaijin.net lub pod poniższym adresem: 63 Ifigeneias street, Office 302, 2003 Strovolos, Nikozja, Cypr (Gaijin Network Ltd). Zajrzyj też do sekcji 12 niniejszych zasad ochrony prywatności, by uzyskać więcej danych kontaktowych.

2. JAKIE DANE PRZETWARZAMY

Firma Gaijin przetwarza dane osobowe zgromadzone z różnych źródeł: 

• dane, które Ty nam przekazujesz;

• dane gromadzone automatycznie, kiedy korzystasz z naszych usług;

• dane, które otrzymujemy od osób trzecich.

2.1. Dane, które Ty nam dostarczasz

Gdy korzystasz z naszych usług, dostarczasz nam swoje dane osobowe, zwykle gdy się rejestrujesz i zarządzasz swoim kontem Gaijin, korzystasz ze stron internetowych firmy Gaijin, grasz w gry firmy Gaijin lub korzystasz z innych usług, kupujesz produkty i usługi dostarczane przez firmę Gaijin, bierzesz udział w dyskusjach na forach i w mediach społecznościowych firmy Gaijin, uczestniczysz w naszych ankietach i bierzesz udział w innych działaniach, które podejmujemy, aby kontaktować się z użytkownikami, zwracasz się do nas o wsparcie lub pomoc jako klient bądź otrzymujesz je, zgłaszasz problemy techniczne z usługami lub też kontaktujesz się z nami w sprawie skargi bądź wniosku. 

Takie dane mogą obejmować następujące kategorie:

Dane umożliwiające identyfikacje i dane kontaktowe. Z większości naszych usług, takich jak gry i wydarzenia, można korzystać tylko z zarejestrowanym kontem (konto Gaijin lub konta na platformach zewnętrznych, takich jak Google, PlayStation, Steam itp.). Dane rejestracyjne obejmują przede wszystkim adres e-mail, hasło i pseudonim. Możesz też dodać swój numer telefonu komórkowego i drugi adres e-mail, by cieszyć się wyższym poziomem bezpieczeństwa i mieć możliwość przywrócenia konta, jeśli stracisz dostęp do głównego zarejestrowanego adresu e-mail. Jeśli uzyskujesz dostęp do usług za pośrednictwem konta na platformie zewnętrznej, przetwarzamy dane identyfikacje dotyczące tego konta. Jeśli jesteś osobą niepełnoletnią lub z innych powodów masz ograniczoną zdolność do podejmowania czynności prawnych, możemy poprosić Cię o podanie danych kontaktowych Twojego rodzica, opiekuna lub innego przedstawiciela prawnego. W ograniczonych przypadkach kiedy nawiązujesz partnerstwo z firmą Gaijin, przetwarzamy twoje identyfikacyjne dane osobowe, takie jak imię i nazwisko, identyfikator, adres i szczegóły dotyczące płatności.

Dane przekazywane usłudze wsparcia firmy Gaijin. Gromadzimy informacje, które przesyłasz nam w ramach żądań wysyłanych firmie Gaijin i podczas komunikacji z nami w sprawie zapytań o pomoc techniczną. Zawsze gdy przesyłasz swoje żądania w ramach usługi wsparcia firmy Gaijin lub na portalu usługi wsparcia firmy Gaijin poprzez swoje konto Gaijin lub adres e-mail bez konieczności logowania się na to konto, gromadzimy dane podane razem z tym żądaniem, takie jak adres e-mail, imię, pseudonim, identyfikator użytkownika, Twoją wiadomość, która może zawierać dane o rozgrywce, informacje o Twoich zakupach i dane dotyczące płatności, inne informacje podane razem z żądaniem lub podczas dalszej komunikacji z firmą Gaijin.

Dane zabezpieczające. Gdy pojawiają się problemy z zakresu bezpieczeństwa, możemy poprosić Cię o odpowiedź na pytania bezpieczeństwa, by zweryfikować Twoją tożsamość. W ramach odpowiedzi możemy poprosić cię o informacje zawierające unikalne dane użytkownika, które w uzasadniony sposób mógłby znać tylko właściciel konta Gaijin, takie jak Twój adres e-mail, pseudonim, datę rejestracji konta Gaijin, dane logowania, dane lokalizacyjne, dane dotyczących zakupów i dane o rozgrywce. 

Inne dane, które przekazujesz dobrowolnie. Czasami użytkownicy i inne osoby wysyłają nam żądania, zapytania lub sugestie, podając w nich dane osobowe. Przykładowo dotyczy to sytuacji, kiedy kontaktujesz się z nami za pośrednictwem wiadomości e-mail w sprawie niezwiązanej bezpośrednio z naszymi usługami, bierzesz udział w różnych ankietach, kontaktujesz się z nami w naszych witrynach internetowych lub w inny sposób wchodzisz z nami w interakcję. Przetwarzany dane przekazane nam w takich sytuacjach.

2.2. Dane gromadzone automatycznie

Gdy grasz w gry lub w inny sposób korzystasz z naszych usług, możemy gromadzić dane generowane w procesie rozgrywki i powiązane z Twoim profilem, w tym następujące dane:

Dane na temat gry. Gromadzimy dane dotyczące działań podejmowanych przez Ciebie w grze, meczy, interakcji z innymi graczami w grze, występowania i czasu trwania poszczególnych sesji, ich wyników i danych na temat wyborów dokonywanych w trakcie rozgrywki. Ponadto możemy gromadzić nagrania Twojej rozgrywki, ale przechowujemy je przez bardzo ograniczony czas, a następnie usuwamy.

Komunikacja w grze. Funkcja w grach umożliwia publiczne udostępnianie wiadomości tekstowych i dźwiękowych innym użytkownikom podczas sesji gry. Nie przechowujemy tych danych po sesji, chyba że podlegają one analizie po zgłoszeniu dotyczącym naruszenia regulaminu lub obowiązujących przepisów.

Informacje identyfikacyjne. Możemy gromadzić dane na temat korzystania przez Ciebie z naszych usług, aby móc świadczyć usługi, zapewniać bezpieczeństwo naszym użytkownikom, poprawiać wrażenia z korzystania z naszych usług, opracowywać nowe usługi i ulepszać te istniejące. Dane identyfikacyjne mogą na przykład obejmować (1) Twój identyfikator użytkownika i identyfikator urządzenia, (2) przybliżone dane lokalizacyjne (adres IP i związane z nim informacje, takie jak państwo i miasto), (3) preferencje językowe, (4) środki zapewniające bezpieczeństwo podczas uwierzytelniania i inne elementy. 

Dane na temat urządzenia. By dostosować nasze usługi do urządzenia i wszelkich innych okoliczności korzystania przez Ciebie z tychże usług, gromadzimy dane na temat Twojego urządzenia w celu zapewnienia kompatybilności, funkcjonalności, bezpieczeństwa naszych usług, a także dostosowania do Twojej lokalizacji. Może to obejmować takie informacje jak identyfikator urządzenia, adres MAC, przybliżona lokalizacja, ustawienia językowe, ustawienia strefy czasowej i lokalizacji, informacje na temat urządzenia, system operacyjny, zainstalowane aplikacje, operatora sieci telefonicznej, typ sieci i połączenia sieciowego, prędkość połączenia internetowego, orientację i rozdzielczość ekranu, charakterystykę sprzętu urządzenia (CPU, GPU, rozmiar pamięci RAM i ROM, akumulator itp.) oraz inne informacje o oprogramowaniu i sprzęcie powiązane z Twoim urządzeniem. 

Dane na temat zakupów. Gromadzimy dane na temat zakupów dokonywanych w ramach naszych usług, by włączać przedmioty kupione w grze przez użytkownika na Twoim koncie Gaijin. Gromadzimy też dane na temat typu (i liczby, jeśli ma to zastosowanie) każdego kupionego w grze przedmiotu powiązanego z Twoimi danymi identyfikacyjnymi, a także kosztu tych zakupów, by odzwierciedlić te zakupy na koncie Gaijin. Z uwagi na przepisy podatkowe gromadzimy też dane o płatniku. W związku z tym przetwarzamy tylko ograniczony zakres obowiązkowych danych na temat zakupów użytkowników, co obejmuje imię i nazwisko oraz adres kupującego, kwotę płatności i inne informacje podatkowe. 

Informacje na temat wydajności gier. Możemy gromadzić dane na temat wydajności urządzenia, z którego korzystasz, by uzyskać dostęp do naszych usług; dane te obejmują raporty z awarii, błędy techniczne podczas korzystania z naszych gier oraz informacje na temat zerwania połączenia internetowego.

Dane dotyczące programów angażujących użytkowników i dane dotyczące wydarzeń. Jeżeli uczestniczysz w programach angażujących użytkowników lub związanych z naszymi grami wydarzeniach organizowanych przez firmę Gaijin lub naszych partnerów, gromadzimy informacje na temat twojego uczestnictwa w tych wydarzeniach i twoich wyników, a także dane, które podczas nich udostępniasz.

Komunikacja na forach i w mediach społecznościowych. Podczas korzystania z naszych usług do interakcji ze społecznością (forów) lub komunikacji z firmą Gaijin bądź innymi użytkownikami za pośrednictwem kont w naszych oficjalnych mediach społecznościowych udostępniasz wszystkie opublikowane informacje firmie Gaijin. Możemy przetwarzać te dane, aby komunikować się z Tobą i poprawić zarówno Twoje wrażenia, jak i nasze usługi i interakcję ze społecznością.

Treści generowane przez użytkownika (TGU). Możesz tworzyć treści w dowolnej formie związane z naszymi grami i innymi usługami i udostępniać je na różnych platformach gamingowych oraz w naszych witrynach (np. na forach). Gromadzimy oraz przechowujemy takie TGU i możemy sprawdzać je w celu oceny pod kątem zgodności z naszym regulaminem i potencjalnej współpracy z Tobą na mocy Umowy dotyczącej wniesienia wkładu firmy Gaijin.

Dane z mediów społecznościowych. Jeśli nawiązujesz z nami partnerstwo jako twórca lub moderator w mediach społecznościowych i na platformach związanych z grami bądź interesuje Cię taka współpraca, możemy sprawdzać Twoje odpowiednie dane pochodzące z mediów społecznościowych lub platform, które nam udostępniasz, takie jak statystyki dotyczące identyfikatorów konta z kanałów w mediach społecznościowych lub Twoja aktywność na forach. Możemy również skontaktować się z odpowiednimi mediami społecznościowymi, aby potwierdzić prawdziwość przekazanych danych i to, czy są odpowiednie w kontekście współpracy. Jeśli publikujesz posty i komentarze w naszych społecznościach w mediach społecznościowych, będziemy mieć dostęp do tych danych i możemy użyć ich w celu sprawdzenia, czy są one zgodne z naszym regulaminem i warunkami naszej współpracy z Tobą. 

Dane z reklam. Analizujemy Twoje interakcje z reklamami w naszych usługach lub reklamami naszych partnerów reklamowych w celu promocji naszych usług, analizy i poprawy wyników reklam. Takie dane mogą obejmować Twój identyfikator urządzenia lub identyfikator reklamowy, Twoja lokalizacja i ustawienia urządzenia, działania podejmowane w związku z reklamami (np. kliknięcia, odwiedziny w witrynie, rejestracje kont i odbiór bonusów). 

Inne pliki cookie i im podobne technologie. Możemy używać plików cookie i innych podobnych technologii śledzących do identyfikowania Ciebie i/lub Twojego urządzenia w innych celach opisanych w niniejszych zasadach ochrony prywatności. Aby dowiedzieć się więcej na temat tego, jak wykorzystujemy pliki cookie, zapoznaj się z naszymi zasadami dotyczącymi plików cookie.

2.3. Dane, które otrzymujemy od osób trzecich

Możemy otrzymywać pewne dane od naszych partnerów, filii oraz sprzedawców, którzy pomagają nam świadczyć usługi naszym użytkownikom. Te dane mogą obejmować: 

Informacje dotyczące logowania na kontach platform zewnętrznych. Możesz zalogować się w naszych usługach przy pomocy danych uwierzytelniających z platform społecznościowych (np. Facebooka), platform gamingowych i konsol (np. platformy Steam), kont na urządzeniu (np. Apple ID) czy podobnych usług i witryn internetowych. W takich przypadkach firma obsługująca może udostępnić określone informacje firmie Gaijin zgodnie z jej zasadami dotyczącymi ochrony prywatności. Może to dotyczyć wyświetlanej nazwy konta zewnętrznego, identyfikatora użytkownika, adresu e-mail, identyfikatora urządzenia i lokalizacji.

Dane z platform gamingowych. Niektóre z naszych gier należących do usług dostępne są przez niezależne platformy, takie jak PlayStation, Xbox, Nintendo Switch i platformy mobilne. By świadczyć Ci nasze usługi za pośrednictwem tych platform i uwzględniać poczynione na nich postępy i Twoje preferencje, gromadzimy dane takie jak przypisane użytkownikowi przez platformę identyfikatory użytkownika, adres e-mail, przybliżona lokalizacja, język i inne informacje identyfikacyjne zgromadzone przez platformę, informacje o Twoich zakupach w sklepie platformy, aktywność w grze, lista znajomych, rankingi, osiągnięcia oraz Twoje konkretne preferencje dotyczące usług. Czasami platformy mogą pozwalać na spersonalizowanie, które dane są udostępniane.

Reklamy i dane analityczne. Czasem angażujemy naszych partnerów biznesowych oraz sprzedawców do reklamy i analizy marketingowej. Takie osoby trzecie zapewniają nam udoskonalone dane dzięki analizie danych, służące poprawie naszych usług i wrażeń użytkowników podczas korzystania z naszych usług, dane przeciwdziałające oszukiwaniu służące śledzeniu oszustw w reklamach.

Dane dotyczące płatności. Nasi dostawcy płatności gromadzą Twoje dane karty kredytowej, portfela internetowego lub wszelkie inne dane dotyczące płatności w połączeniu z Twoim zakupem. Dane te zależą od metody płatności wybranej do zakupu naszych płatnych usług. Gromadzimy tylko dane dotyczące weryfikacji płatności i nie mamy dostępu do samych danych dotyczących płatności.

Dane z mediów społecznościowych. Nie gromadzimy informacji z publicznych źródeł, takich jak media społecznościowe, rejestry publiczne itp., chyba że dobrowolnie prześlesz dane z mediów społecznościowych (takich jak YouTube czy Twitch), aby korzystać z naszych usług, brać udział w wydarzeniach i programach, które wymagają podania takich danych (np. program dla twórców treści). W takich przypadkach możemy udostępniać, przy pomocy specjalnych narzędzi, wyświetlane nazwy, identyfikatory użytkowników, statystyki dotyczące konta (takie jak liczba subskrybentów, czas streamowania). Możemy potrzebować tych danych do zweryfikowania, czy kwalifikujesz się do programu i czy konto należy do Ciebie. Jeśli publikujesz posty i komentarze w naszych społecznościach w mediach społecznościowych, będziemy mieć dostęp do tych danych i możemy użyć ich w celu sprawdzenia, czy są one zgodne z naszym regulaminem i innymi warunkami naszej współpracy z Tobą.

3. W JAKICH CELACH PRZETWARZAMY DANE

Gromadzimy i przetwarzamy Twoje dane do następujących celów:

Świadczenie Ci naszych usług. Aby korzystać z naszych usług, wyrażasz zgodę na nasz regulamin umowny składający się z szeregu dokumentów prawnych. Wykonanie tej umowy w celu świadczenia usług wymaga od nas przetwarzania Twoich danych osobowych w celu:

• zarejestrowania Twojego konta Gaijin, w tym za pośrednictwem usług i witryn zewnętrznych;

• zapewnienia Ci dostępu do naszych gier i innych usług, w tym funkcji społecznościowych takich jak czaty w grach, fora, platformy społecznościowe związane z wydarzeniami, które umożliwiają komunikację z innymi graczami;

• przetworzenia płatności dokonywanych w związku z naszymi usługami;

• włączenia płatnych usług na Twoje żądanie;

• zarządzania naszymi usługami;

• zapewniania Ci wsparcia technicznego, informacyjnego i administracyjnego, by umożliwić Ci wygodne korzystanie z naszych usług.

Dane osobowe przetwarzane do tego celu mogą obejmować wszelkie kategorie danych, które nam dostarczasz, które gromadzimy automatycznie lub które otrzymaliśmy od naszych partnerów.

Podstawa prawna przetwarzania danych: realizacja umowy (regulamin), a w przypadku niektórych danych nasze słuszne interesy (dopasowanie usług do zainteresowań i wygody użytkowników, aktualizacja usług).

Rozwijanie i ulepszanie naszych usług oraz wrażeń użytkownika. Aktualizowanie i poprawa naszych usług i Twoich wrażeń podczas korzystania z nich oraz projektowanie nowych usług ma dla nas kluczowe znaczenie w celu:

• poprawy i rozwoju usług;

• diagnozowania i naprawiania wad naszych usług i zapobiegania im;

• ulepszania wrażeń użytkownika podczas korzystania z naszych usług;

• ułatwiania i zwiększania bezpieczeństwa Twojego konta Gaijin oraz danych, które przetwarzamy;

• interakcji z Tobą na forach i portalach społecznościowych;

• informowania Cię o aktualizacjach i poprawkach naszych usług oraz wysyłania Ci adekwatnych alarmów bezpieczeństwa i powiadomień technicznych;

• powiadamiania Cię o wydarzeniach, konkursach oraz ofertach specjalnych, które oferujemy w odniesieniu do naszych usług;

• odpowiadania na roszczenia, skargi i inne zapytania użytkowników oraz przetwarzania ich; 

• zapewnienie zgodności użytkowników z regulaminem;

• zwiększenia liczby użytkowników uczestniczących w wydarzeniach i naszych programach angażujących uczestników.

Dane osobowe przetwarzane do tych celów zwykle obejmują dane na temat urządzenia i jego wydajności, dane dotyczące zakupów, dane na temat gry, dane związane z wydarzeniami i programami angażującymi użytkowników, dane z platform gamingowych, dane pochodzące z opinii przekazanych przez użytkowników za pośrednictwem różnych kanałów (np. czatu w grze, naszych witryn internetowych, portali społecznościowych, ankiet, testów beta, programów i komunikacji bezpośredniej), dane analityczne i dotyczące reklam oraz inne dane potrzebne do wymienionych celów. 

Podstawa prawna przetwarzania danych: realizacja umowy (regulamin); nasze słuszne interesy (poprawa naszych usług i dostosowanie ich do zainteresowań użytkowników, rozwój nowych usług).

Personalizacja preferencji. By dawać Ci znać o nowościach związanych z naszymi usługami, możemy informować Cię o aktualizacjach i naszych nowych usługach oraz funkcjach w ramach naszych usług. Możemy też powiadamiać Cię czasem o aktualizacjach naszego regulaminu.

Do tego celu przetwarzamy zwykle dane kontaktowe i informacje identyfikacyjne.

Podstawa prawna przetwarzania danych: zgoda (udzielona w momencie wyboru tego, o jakich nowościach chcesz otrzymywać informacje); realizacja umowy (w zakresie aktualizacji regulaminu).

Przestrzeganie prawa. Aby przestrzegać wymogów określonych w prawie mającym zastosowanie do firmy Gaijin i jej działalności, a także wykonywać żądania uprawnionych organów państwowych lub lokalnych na mocy mającego zastosowanie prawa, czasami przetwarzamy Twoje dane osobowe na podstawie obowiązku prawnego wynikającego z odpowiednich ram prawnych. W każdym przypadku odpowiednio oceniamy, czy dany obowiązek prawny wymaga przetwarzania danych.

Dane, które mogą okazać się konieczne do tego celu, obejmują wszystkie kategorie danych, które przetwarzamy. Najbardziej typowymi przykładami są dane na temat zakupów, dane kontaktowe i dane dotyczące urządzenia.

Podstawa prawna przetwarzania danych: przestrzeganie obowiązków prawnych.

Zarządzanie roszczeniami. Jeśli włączymy się w spór w roli powoda, oskarżonego lub osoby trzeciej, może zaistnieć konieczność przetwarzania danych osobowych wymaganych do właściwego poparcia i udowodnienia stanowiska w danej sprawie. Ma to zastosowanie zarówno do negocjacji, jak i rozwiązywania sporów z uprawnionymi organami.

Dane, które mogą okazać się konieczne do tego celu, obejmują wszystkie kategorie danych, które przetwarzamy, w zależności od odnośnego roszczenia. Są to, między innymi, historia dotycząca ograniczeń konta, aktywne kary, szczegóły sprawy oraz interakcje z usługą wsparcia firmy Gaijin.

Podstawa prawna przetwarzania danych: nasz słuszny interes (obsługa roszczenia i poparcie naszego stanowiska w danej sprawie).

Partnerstwo, turnieje, wydarzenia i inne aktywności związane z naszymi grami i usługami. Organizujemy różne turnieje, wydarzenia i inne aktywności związane z naszymi grami i usługami i możemy oferować korzyści lub nawiązanie partnerstwa uczestnikom na mocy określonych warunków. Wymaga to od nasz przetwarzania Twoich danych do następujących celów: 

• weryfikacja tożsamości i potwierdzenie, że możesz uczestniczyć w odpowiednich aktywnościach;

• ocena potencjalnej współpracy;

• monitorowanie Twojej aktywności lub ocena Twoich treści w celu zapewnienia zgodności z warunkami dotyczącymi współpracy;

• wybór zwycięzców wydarzenia;

• obliczanie i zapewnianie nagród lub innych wynagrodzeń, w tym dostawy;

• zapewniane informacji i pomocy administracyjnej w ramach tych aktywności.

Dane, które możemy przetwarzać, obejmują informacje identyfikacyjne, dane kontaktowe, informacje dotyczące płatności, treści oraz aktywności związane z turniejami, wydarzeniami lub innymi aktywnościami, adres dostawy, statystyki dotyczące danych pochodzących z mediów społecznościowych.

Podstawa prawna przetwarzania danych: realizacja umowy (takiej jak umowa dotycząca wniesienia wkładu firmy Gaijin, zasady ogólne firmy Gaijin dotyczące wydarzeń promocyjnych), umów indywidualnych z zwycięzcami, uczestnikami lub twórcami treści), przestrzeganie obowiązków prawnych (w odniesieniu do dalszej sprawozdawczości, gdy jest to wymagane). 

Zapobieganie oszustwom i innych niestosownym praktykom. Zobowiązujemy się do zapewniania użytkownikom sprawiedliwej, przyjemnej i konkurencyjnej rozgrywki, a oszukiwanie traktujemy bardzo poważnie. Nasz regulamin surowo zabrania używania jakichkolwiek kodów, haków i innych nieupoważnionych modyfikacji gry. Możemy zastosować technologie zapobiegające oszustwom, aby zapobiegać takiemu niedozwolonemu wykorzystaniu naszych gier, praw własności intelektualnej i innych praw. W tym celu możemy przetwarzać dane związane z zapobieganiem oszustwom i inne stosowne informacje, które mogą pomóc znam zidentyfikować zabronione zachowanie, zależnie od przypadku.

Podstawa prawna przetwarzania danych: słuszny interes firmy Gaijin i społeczności (zapewnienie sprawiedliwej rozgrywki, usług o wysokiej jakości, ochrona praw własności intelektualnej, zapobieganie uszczerbku na reputacji).

Marketing i promocja. Możemy analizować Twoją interakcję z naszymi działaniami marketingowymi i promocyjnymi oraz reklamami, aby zarządzać kampaniami reklamowymi i analizować wyniki reklam. Na przykład nasi partnerzy reklamowi mogą umieścić link do rejestracji, za pośrednictwem którego możemy śledzić liczbę rejestracji i skuteczność reklamy. W zamian możemy zaoferować korzyści w grze. Możemy używać danych zagregowanych lub danych, z których usunięto informacje umożliwiające identyfikację, dotyczących interakcji z naszymi reklamami w celu poprawy naszych strategii marketingowych i przeprowadzania badań na temat odbiorców.

Podstawa prawna przetwarzania danych: nasz słuszny interes (poprawa usług i dostosowanie ich do zainteresowań użytkowników) i w wyjątkowych przypadkach – Twoja zgoda. 

Reklamy. Możemy przetwarzać dane osobowe w celach związanych z marketingiem bezpośrednim i wyświetlaniem reklam, które możesz zobaczyć w różnych witrynach internetowych, mediach społecznościowych, aplikacjach osób trzecich, w celu promocji naszych gier i usług. 

Takie reklamy mogą być spersonalizowane i dostosowane do Twoich zainteresowań. W takim przypadku możemy udostępniać partnerom reklamowym różne identyfikatory (takie jak identyfikator plików cookie, identyfikator urządzenia) oraz reklamowe pliki cookie, tagi, piksele, sygnalizatory – zgodnie z naszymi zasadami dotyczące plików cookie. Podczas dopasowywania identyfikatorów możemy używać tych informacji wraz z danymi dotyczącymi Twojej aktywności podczas przeglądania witryn i interakcji z reklamami, aby zdecydować, które reklamy Ci pokazywać, zrozumieć, jak poprawić kampanie reklamowe i zmierzyć ich skuteczność. Możesz wyłączyć pliki cookie i wycofać swoją zgodę w dowolnym momencie – odpowiednią opcję znajdziesz na dole naszych witryn internetowych. Pamiętaj, że nie oznacza to, że będziesz widzieć mniej reklam, ale że reklamy będą w mniejszym stopniu związane z Twoimi zainteresowaniami.

Podstawa prawna przetwarzania danych: realizacja umowy (na podstawie regulaminu Gaijin) w celu zapewnienia korzyści w formie nagród w grze), Twoja zgoda.

4. JAK UDOSTĘPNIAMY DANE

Nie sprzedajemy, wynajmujemy, wyjawiamy, rozpowszechniamy, udostępniamy, przekazujemy ani inaczej nie komunikujemy Twoich danych osobowych osobom trzecim w zamian za wynagrodzenie pieniężne lub inne. By uniknąć wątpliwości, zapewniamy, że żadne informacje z urządzeń mobilnych nie będą udostępniane/sprzedawane stronom trzecim do ich celów marketingowych.

W bardzo ograniczonej jednak liczbie przypadków udostępniamy dane naszym partnerom, dostawcom usług i filiom, również tym położonym poza Europejskim Obszarem Gospodarczym (EOG).

4.1. Komu udostępniamy dane

Platformy gamingowe i inne platformy cyfrowe. Udostępniamy Twoje dane naszym partnerom biznesowym zaangażowanym w dystrybucję gier, by umożliwić dostęp do naszych usług w ramach tych platform oraz zapewnić wsparcie użytkownika oraz wszystkie funkcje związane z naszymi usługami tym użytkownikom, którzy grają w nasze gry przez te platformy. Niektórzy z tych partnerów mają siedziby poza EOG. Są nimi np. firma Microsoft obsługująca Xbox, firma Nintendo obsługująca Nintendo Switch oraz Sony Interactive Entertainment obsługująca PlayStation. 

Platformy do uwierzytelniania. Możesz zalogować się do naszych usług, używając danych uwierzytelniających z usług zewnętrznych, np. platformy Steam, PSN, Apple Game Center, Gogle Play, Xbox czy Amazon. Umożliwiamy również logowanie się do usług zewnętrznych za pomocą konta Gaijin. W takich przypadkach udostępniamy partnerom dane z logów.

Dostawcy usług płatniczych. Angażujemy autoryzowanych dostawców usług płatniczych do przetwarzania płatności za nasze usługi. W zależności od regionu Twoje dane mogą być udostępniane tym dostawcom usług płatniczych, którzy mają licencję i działają w odnośnym regionie i państwie.

Systemy przeciwdziałające oszukiwaniu. Możemy monitorować Twoje działania podczas korzystania z usług oraz analizować urządzenia i oprogramowanie, z którego korzystasz, by sprawdzić, czy przestrzegasz warunków świadczenia usług firmy Gaijin, co obejmuje zapobieganie oszukiwaniu w naszych grach oraz monitorowanie toksycznych zachowań.

Partnerzy reklamowi. Od czasu do czasu angażujemy partnerów reklamowych, którzy wspierają nas narzędziami śledzącymi i analitycznymi. Możemy na przykład udostępniać anonimowe informacje na temat Twojego urządzenia, lokalizacji i zakupów oraz korzystania z usług. W niektórych przypadkach osoby trzecie będące partnerami tych partnerów mogą wzbogacać te dane informacjami, które już posiadają, w tym danymi na Twój temat.

Partnerzy operacyjni. Angażujemy dostawców hostingu serwerów do przechowywania danych koniecznych do świadczenia naszych usług online. 

Współpracujący z nami deweloperzy, wydawcy i lokali dystrybutorzy. Udostępniamy Twoje dane wydawcom i deweloperom, które wydają swoje gry z pomocą Gaijin, używają narzędzi Gaijin do rozwoju i obsługi gier lub używają kont Gaijin do logowania i usług firmy Gaijin do rozwoju gier za pośrednictwem platformy Gaijin dla aplikacji. Jeśli korzystasz z naszych usług za pośrednictwem lokalnego dystrybutora, szczegółowe informacje dotyczące takiego udostępniania danych znajdziesz w Załączniku.

Użytkownicy Gaijin. Inni użytkownicy naszych usług widzą część Twoich danych, gdy funkcje usług na to pozwalają. Na przykład Twój pseudonim, awatar (zdjęcie profilowe) oraz dane z Twoich powiązanych kont (w tym kont Steam, PSN, Apple Game Center, Google Play, Xbox) są widoczne dla innych graczy. Mogą oni również zobaczyć dowolną zawartość, którą publikujesz, korzystając z naszych usług oraz wśród społeczności na portalach społecznościowych (wiadomości publiczne na forach, załączone pliki itp.), lub niektóre z Twoich wyników (dane powiązane z klasyfikacjami i tablicami wyników w grze) oraz osiągnięć w grze. 

Dostawcy usług biznesowych. Możemy udostępniać dane naszym dostawcom usług będącym osobami trzecimi, na przykład deweloperom oprogramowania lub dostawcom usług administracyjnych.

Podmioty powiązane. Możemy udostępniać dane osobowe przedsiębiorstwom należącym do grupy firmy Gaijin oraz podmiotom powiązanym. 

Audytorzy. Kiedy mające zastosowanie prawo nakłada na nas obowiązek audytu lub sprawozdawczości finansowej, udostępniamy dane osobom trzecim, by spełnić ten obowiązek. Szczegółowo oceniamy każdy przypadek i udostępniamy jak najwęższy zakres danych.

Organy rządowe. Udostępniamy dane organom rządowym, bezpośrednio lub za pośrednictwem partnerów, gdy wymaga tego mające zastosowanie prawo, gdy zażąda tego uprawniony organ lub gdy jest to w inny sposób konieczne do ochrony praw lub interesów naszych użytkowników lub nas. Uważnie oceniamy każdy przypadek i udostępniamy możliwie jak najwęższy zakres danych.

Ponadto możemy poprosić Cię o zgodę konkretnie na udostępnienie Twoich danych osobowych innym osobom trzecim. W takim przypadku podamy, o jakie osoby trzecie chodzi, zakres danych, które mają zostać udostępnione, cele oraz inne szczegóły dotyczące odnośnego przetwarzania danych.

4.2. Przekazywanie Twoich danych za granicę

Działamy na całym świecie, więc możemy przekazywać Twoje dane osobom trzecim z różnych krajów, w tym tych spoza Europejskiego Obszaru Gospodarczego (EOG). Dokładamy wszelkich starań, w tym takich, których wymaga od nas mające zastosowanie prawo, aby w każdym przypadku zapewnić odpowiedni poziom ochrony danych osobowych. W niektórych krajach, do których przekazujemy Twoje dane, mogą obowiązywać inne przepisy w zakresie ochrony danych niż w miejscu Twojego zamieszkania. 

W takich przypadkach podejmujemy jednak rozsądne kroki, aby mieć pewność, że osoby trzecie, które otrzymują od nas wszelkie Twoje dane osobowe, zapewniały im wystarczającą ochronę. W szczególności firma Gaijin podejmuje odpowiednie środki bezpieczeństwa fizycznego, technicznego i administracyjnego, by zapewnić odpowiednią ochronę danych.

5. JAK DŁUGO PRZETWARZAMY DANE

Przetwarzamy Twoje dane tak długo, jak wymagają tego nasze cele przetwarzania, zgodne z prawem okresy zatrzymywania danych oraz nasz słuszny interes, lub też póki jest to konieczne ze względów technicznych.

Zachowujemy Twoje dane osobowe tak długo, jak jest to konieczne ze względu na nasze cele przetwarzania (w tym póki aktywne jest Twoje konto Gaijin, zgodnie z regulaminem) oraz nasz słuszny interes, wymogi regulacyjne lub techniczne dotyczące przechowywania danych. Jeżeli nie występują żadne zobowiązania prawne ani umowne, usuniemy lub zanonimizujemy Twoje dane zaraz po upływie okresu przechowywania lub przetwarzania.

Informujemy, że mamy prawo do dalszego przechowywania części Twoich danych użytkownika, nawet po spełnieniu Twojej prośby o ich usunięcie, w następujących przypadkach:

• mamy podstawę prawną do dalszego przetwarzania Twoich danych inną niż Twoja zgoda (na przykład możemy mieć taki obowiązek wynikający z przestrzegania mającego zastosowanie prawa, takiego jak przepisy podatkowe lub księgowe, zasada „znaj swojego klienta”, przepisy o przeciwdziałaniu praniu pieniędzy oraz inne wymogi i zobowiązania prawne);

• Twoje dane użytkownika zostały zanonimizowane w sposób, który nie pozwala na określenie Twojej tożsamości, co sprawia, że nie stanowią już one Twoich identyfikujących danych osobowych.

6. DANE DZIECI

Zdajemy sobie sprawę z tego, jak ważna jest ochrona danych dzieci, i rozumiemy, że jest to nasz szczególny obowiązek. Dlatego podejmujemy dodatkowe kroki, by weryfikować wiek użytkowników i ograniczać dostęp do naszych usług osobom, które nie osiągnęły wymaganego wieku.

Nie gromadzimy, nie przechowujemy ani żaden inny sposób nie przetwarzamy celowo danych osobowych użytkowników poniżej 16. roku życia, chyba że uzyskaliśmy na to zgodę rodzica, opiekuna prawnego lub innej osoby sprawującej opiekę rodzicielską.

Jeśli jesteś rodzicem, opiekunem prawnym lub inną osobą sprawującą opiekę rodzicielską i chcesz wycofać udzieloną wcześniej zgodę lub ustalisz, że Twoje dziecko przekazało nam swoje dane osobowe bez Twojej zgody, lub uznasz, że nieumyślnie zgromadziliśmy i przetworzyliśmy takie dane, naruszając tym samym obowiązujące prawo, wyślij nam żądanie usunięcia takich danych, kontaktując się z usługą wsparcia firmy Gaijin. Aby wykonać takie żądanie, możemy poprosić Cię o przedstawienie niezbitych dowodów na to, że:

• dziecko nie osiągnęło 16 roku życia lub minimalnego wieku zgody na mocy mającego zastosowanie prawa oraz

• sprawujesz opiekę rodzicielską nad tym dzieckiem.

Jeśli okaże się, że nieumyślnie zgromadziliśmy dane osobowe dziecka poniżej 16 roku życia (lub poniżej wieku zgody według mającego zastosowanie prawa) bez zgody osoby sprawującej nad nim opiekę rodzicielską, podejmiemy wszelkie rozsądne kroki na drodze do jak najszybszego usunięcia takich informacji, o ile nie ciąży na nas prawny obowiązek zachowania tych danych.

Zdecydowanie zachęcamy rodziców, opiekunów prawnych oraz inne osoby sprawujące opiekę rodzicielską, aby poinformowali dzieci, że korzystając z naszych usług, czatów w grze i stron internetowych (forów, komentarzy itp.) oraz w ogóle z Internetu, nie powinny udostępniać swojego prawdziwego imienia i nazwiska, adresu, numeru telefonu, informacji finansowych oraz innych danych wrażliwych na swój temat.

7. JAK ZABEZPIECZAMY DANE

Ciągle pracujemy nad tworzeniem, doskonaleniem oraz dalszym wdrażaniem zarówno administracyjnych, jak i technicznych środków służących zabezpieczaniu danych. Środki te mają na celu zabezpieczenie Twoich danych przed niedozwolonymi działaniami, które mogą być podejmowane przez osoby trzecie lub zdarzać się przypadkowo, takimi jak nieuprawniony dostęp do danych, ich ujawnienie, zmiana, zniszczenie lub inne złośliwe wykorzystanie, jak również przypadkowa utrata lub uszkodzenie takich danych. Podejmujemy wszelkie rozsądne kroki i środki, które są niezbędne do właściwej ochrony Twoich danych i przetwarzania ich zgodnie z niniejszymi zasadami ochrony prywatności.

Informujemy, że część naszych serwerów, na których przechowujemy informacje zawierające Twoje dane, znajduje się poza EOG.

8. ZAUTOMATYZOWANE PROCESY DECYZYJNE I ŚLEDZENIE ONLINE

Firma Gaijin nie wykorzystuje Twoich danych do profilowania ani innych środków korzystających ze zautomatyzowanych procesów decyzyjnych, które mogłyby mieć na Ciebie wpływ, co obejmuje dostęp do usług lub inne prawa zgodnie z zapisami regulaminu. 

Równolegle część naszych partnerów może zgodnie z zapisami sekcji 4 (Jak udostępniamy dane) stosować środki korzystające ze zautomatyzowanych procesów decyzyjnych, przetwarzając dane, które im udostępniamy (np. w celach zapobiegania oszustwom i grze nie fair).

Korzystamy z różnych technik w naszych witrynach internetowych, które pozwalają nam i zaangażowanym przez nas osobom trzecim rozpoznawać Cię podczas korzystania z naszej strony internetowej oraz śledzić Cię podczas wielu wizyt. Dane te wykorzystywane są przede wszystkim do ulepszania i personalizacji Twoich wrażeń podczas korzystania z naszych stron internetowych. Działa to w następujący sposób: nasze systemy lub te należące do naszych partnerów rozpoznają Cię (wysyłając tak zwane pliki cookie na Twoją przeglądarkę w celu lepszej identyfikacji), gdy wchodzisz na dowolną stronę internetową firmy Gaijin i dostosowują ustawienia strony internetowej i treści do Twoich preferencji i wrażeń przy poprzednich wizytach.

9. JAKIE MASZ PRAWA

9.1. Jakie masz prawa dotyczące swoich danych osobowych 

W odniesieniu do przetwarzania przez nas danych masz następujące prawa, zależne od mających zastosowanie przepisów o ochronie danych.

Prawo do informacji. Masz prawo do informacji o tym, jak gromadzimy dane osobowe i korzystamy z nich.

Prawo dostępu do danych. Masz prawo zażądać od nas, byśmy pokazali, jakie dane na Twój temat posiadamy, oraz dostarczyli Ci kopię tych danych.

Prawa do sprostowania danych. Masz prawo zażądać od nas poprawienia Twoich danych osobowych, jeśli są niedokładne, nieprawidłowe, niekompletne, nieaktualne lub pozyskane w sposób niezgodny z prawem albo nie mają już związku z celem przetwarzania.

Prawo do usunięcia danych („prawo do bycia zapomnianym”). Masz prawo zażądać, aby firma Gaijin usunęła Twoje dane, chyba że ma obowiązek dalej przetwarzać niektóre Twoje dane osobowe na mocy mającego zastosowanie prawa.

Prawo do przenoszenia danych. Masz prawo poprosić, byśmy dostarczyli Ci Twoje dane w uporządkowanym i powszechnie używanym formacie czytelnym dla maszyn, lub zażądać, aby firma Gaijin bezpośrednio przekazała wspomniane dane osobie trzeciej, o ile żądanie to jest rozsądne i możliwe do zrealizowania pod względem technicznym.

Prawo do ograniczenia przetwarzania danych. Masz prawo całkowicie lub częściowo ograniczyć możliwość korzystania z Twoich danych w konkretnych sytuacjach, chyba że mamy obowiązek dalej przetwarzać niektóre Twoje dane osobowe na mocy mającego zastosowanie prawa.

Prawo do cofnięcia zgody. Jeżeli dane przetwarzane są na mocy Twojej swobodnie wyrażonej zgody, masz prawo wycofać tę zgodę w dowolnym momencie.

Prawo wniesienia sprzeciwu. Masz prawo sprzeciwić się przetwarzaniu Twoich danych osobowych w dowolnym momencie. 

Prawo wniesienia sprzeciwu wobec zautomatyzowanego przetwarzania. Jeżeli ma miejsce przetwarzanie danych oparte wyłącznie na zautomatyzowanych procesach decyzyjnych lub profilowanie, masz prawo wnieść sprzeciw wobec takiego przetwarzania. 

9.2. Jak egzekwować swoje prawa

Zarządzanie preferencjami dotyczącymi prywatności i marketingu

Marketing bezpośredni. Firma Gaijin może wysyłać wiadomości, oferty i aktualizacje na adres e-mail podany na Twoim koncie. Jeśli chcesz zrezygnować z otrzymywania wiadomości marketingowych, możesz to zrobić, zmieniając ustawienia na swoim koncie Gaijin. Zaloguj się na konto, następnie przejdź do sekcji Settings (Ustawienia) > Mailing settings (Zarządzanie wiadomościami) lub Manage subscriptions (Zarządzaj subskrypcjami). Możesz wyłączyć wszystkie informacyjne wiadomości e-mail lub zrezygnować z określonych kategorii, które Cię nie interesują.

Reklamy na urządzeniach mobilnych. Jeśli otrzymaliśmy Twoją zgodę na wyświetlanie reklam przed rozpoczęciem rozgrywki, możesz cofnąć ją w odniesieniu do określonych celów reklamowych, odznaczając pola w sekcji Personal Area (Sekcja osobista) > Privacy (Prywatność) w aplikacji mobilnej.

Pliki cookie i im podobne technologie. Pliki cookie, piksele, sygnalizatory, tagi, skrypty i podobne technologie są gromadzone, kiedy korzystasz z witryn internetowych firmy Gaijin, i nie są one połączone z Twoim kontem w naszych usługach. Możesz dostosować swoje preferencje dotyczące plików cookie w każdej naszej witrynie internetowej, klikając na ikonę odcisku palca w ustawieniach w lewym dolnym rogu ekranu. Wyłączenie plików cookie w ustawieniach nie oznacza automatycznego usunięcia tych plików z Twojego urządzenia, ponieważ z technicznego punktu widzenia jest to po prostu niemożliwe. Jeśli chcesz usunąć te pliki cookie, musisz wyczyścić je w swojej przeglądarce. Więcej informacji znajdziesz w naszych zasadach dotyczących plików cookie.

Usuwanie danych

Jeśli zdecydujesz się na usunięcie danych, które posiadamy na Twój temat, usuniemy Twoje dane tam, gdzie to możliwe, z uwzględnieniem naszych zobowiązań do przechowywania danych na mocy obowiązującego prawa i, w niektórych przypadkach, naszego prawa do dalszego przetwarzania danych zgodnie z innymi podstawami prawnymi (np. naszego dochodzenia w sprawie zabronionej aktywności).

Pamiętaj, że usunięcie danych będzie skutkować całkowitym i nieodwracalnym usunięciem konta Gaijin. Oznacza to, że po usunięciu danych nie będzie można przywrócić postępów w grze, uzyskanych w grze elementów ani walut.

Aby przesłać wniosek o usunięcie danych, postępuj zgodnie z procedurą usunięcia konta podaną w sekcji Personal Area (Sekcja osobista) na Twoim profilu. Przewodnik dostępny jest tutaj.

Najpierw zawiesimy konto i wydobędziemy wszystkie dane osobowe, które posiadamy na Twój temat. Oznacza to, że nie będziesz mieć dostępu do naszych usług. Z zasady usuwamy dane osobowe w ciągu 30 dni. Jeśli jednak potrzebujemy więcej czasu na rozważenie zagadnień technicznych i złożoności żądania, zakończymy prace nad żądaniem usunięcia w ciągu 2 miesięcy.

Jeżeli zdecydujesz się przywrócić konto po przesłaniu żądania usunięcia, możesz wysłać żądanie przywrócenia usłudze wsparcia firmy Gaijin w ciągu 30 dni od zawieszenia konta. Jeżeli nie ukończyliśmy jeszcze procesu usuwania konta, przywrócimy Twoje konto Gaijin i damy Ci znać. W przeciwnym razie trwale usuniemy Twoje konto i dane osobowe po wygaśnięciu okresu zawieszenia.

Korzystanie z innych praw

Jeżeli chcesz wyegzekwować którekolwiek z innych praw w odniesieniu do przetwarzania Twoich danych osobowych przez firmę Gaijin, wyślij żądanie usłudze wsparcia firmy Gaijin po zalogowaniu na konto Gaijin. Prosimy o zalogowanie się na konto Gaijin, byśmy mieli pewność, że to Ty wysyłasz żądanie, oraz ograniczyć sytuacje, w których osoby trzecie mają dostęp do Twoich danych osobowych lub mogą w dowolny sposób wpłynąć na przetwarzanie Twoich danych osobowych lub egzekwowanie Twoich praw jako podmiotu danych.

Może się zdarzyć, że stracisz dostęp do swojego konta Gaijin. W takim przypadku nadal możesz egzekwować swoje prawa. Gdy usługa wsparcia firmy Gaijin otrzymuje niezidentyfikowane żądanie, możemy poprosić Cię o dane zabezpieczające w celu ustalenia Twojej tożsamości i przywrócenia dostępu do konta Gaijin. Zwykle pytania te dotyczą Twojego konta i danych na temat gry, co do których można rozsądnie oczekiwać, że tylko Ty znasz na nie odpowiedź.

Masz również powyższe prawa podmiotu danych w odniesieniu do danych osobowych przetwarzanych przez naszych partnerów jako niezależnych administratorów. Możesz się z nimi skontaktować, by wyegzekwować swoje prawa.

10. DLA MIESZKAŃCÓW STANÓW ZJEDNOCZONYCH

Ta sekcja zapewnia informacje na temat tego, w jaki sposób przetwarzamy dane osobowe na mocy przepisów prawa obowiązujących w Stanach Zjednoczonych, i dotyczy ona wyłącznie użytkowników mieszkających w tych stanach, w których obowiązują przepisy dotyczące prywatności konsumentów („stanowe przepisy prawa dotyczące prywatności”). 

Twoje prawa

Bardzo cenimy i szanujemy Twoje prawa do prywatności i dajemy naszym użytkownikom, którzy mieszkają w wymienionych stanach, możliwość ich egzekwowania. Zgodnie ze stanowymi przepisami prawa dotyczącymi prywatności, z zachowaniem odpowiednich wyjątków, mogą przysługiwać Ci następujące prawa:

Prawo dostępu do danych (prawo do wiedzy). Masz prawo wiedzieć, jakie dane osobowe firma Gaijin zgromadziła na Twój temat oraz jak dane te są wykorzystywane i udostępniane. Zakres danych, które zostaną Ci przekazane, oraz procedura związana z udzieleniem odpowiedzi będą zależeć od obowiązującego prawa.

Prawo do przenoszenia danych. Masz prawo zażądać od nas udostępnienia Ci danych osobowych w gotowym do użycia formacie umożliwiającym przekazanie tych informacji innemu podmiotowi. 

Prawo poprawy danych. Jeśli sądzisz, ze przetwarzamy niewłaściwe informacje na Twój temat, masz prawo do zażądania ich poprawy.

Prawo do usunięcia. Masz prawo zażądać usunięcia danych osobowych na swój temat, które firma Gaijin posiada lub udostępniła osobom trzecim. Usunięcie danych osobowych oznacza trwałe usunięcie Twojego konta Gaijin. Po usunięciu konta Gaijin nie można przywrócić żadnych danych, w tym postępów w grze i zakupów dokonanych w ramach naszych usług.

Prawo do wycofania zgody na określone przypadki przetwarzania. Możesz ograniczyć naszą zdolność do przetwarzania danych osobowych na Twój temat, chyba że mamy uzasadnioną podstawę prawną, aby to robić.

Prawo do rezygnacji z reklam kierunkowanych lub sprzedaży danych. Nie prowadzimy „tradycyjnej” sprzedaży Twoich danych osobowych. Oznacza to, że nie przekazujemy numerów telefonów, adresów e-mail ani innych danych osobowych w zamian za jakiekolwiek wynagrodzenie. Jednak, jak wiele firm, przekazujemy osobom trzecim określone dane osobowe, aby spersonalizować i poprawić nasze reklamy w zewnętrznych witrynach internetowych lub aplikacjach online. W niektórych stanach takie działania mogą być sklasyfikowane jako „sprzedaż” lub „udostępnianie” danych osobowych w celu zapewniania reklam ukierunkować i, w związku z tym, można z nich zrezygnować.

Prawo do wolności od dyskryminacji. Odpowiednie stanowe przepisy prawa dotyczące prywatności często zabraniają wszelkiej dyskryminacji ze względu na egzekwowanie praw w dziedzinie danych osobowych, na przykład oferowania innej jakości towarów lub usług, oferowania innych cen lub narzucania kar. Nie będziemy Cię dyskryminować w żaden sposób, jeśli postanowisz skorzystać ze swoich praw do prywatności.

Prawo do odwołania się. Jeśli odrzucimy Twoje żądanie o skorzystanie z któregokolwiek prawa wymienionego w tym dokumencie, masz prawo do odwołania się od tej decyzji, w zależności od tego, w którym stanie mieszkasz.

Prawo do wniesienia pozwu. Zgodnie z przepisami obowiązującymi w niektórych stanach masz prawo do dochodzenia odszkodowania w procesie cywilnym za naruszenie przepisów prawa, z pewnymi ograniczeniami.

Więcej informacji na temat tego, jak egzekwować swoje prawa związane z danymi osobowymi, znajdziesz w sekcji 9 powyżej (9.2. Jak egzekwować swoje prawa). 

11. AKTUALIZACJE

Możemy czasem wprowadzać zmiany w niniejszych zasadach ochrony prywatności.

W przypadku poważnych zmian opublikujemy ogłoszenie o zaktualizowanych zasadach i ponownie poprosimy Cię o ich zaakceptowanie. Jeśli nie zgodzisz się na zaktualizowaną wersję niniejszego dokumentu, zastrzegamy sobie prawo do przerwania świadczenia naszych usług, które wymagają od nas przetwarzania Twoich danych. W przypadku niewielkich zmian nie będziemy publikować ogłoszenia. Zobowiązujesz się sprawdzać tego typu zmiany na własną rękę. Wszelkie zmiany w niniejszych zasadach ochrony prywatności wchodzą w życie następnego dnia po opublikowaniu ich zaktualizowanej wersji.

12. KONTAKT Z NAMI

Jeżeli masz jakiekolwiek pytania dotyczące przetwarzania danych osobowych przez firmę Gaijin lub nie zgadzasz się na to, jak obsługujemy przetwarzanie danych osobowych i ochronę danych, zapraszamy do kontaktu z nami. 

Głównym punktem kontaktu z nami jest portal usługi wsparcia firmy Gaijin. Możesz też skontaktować się z nami pod adresem e-mail privacy@gaijin.net lub pocztą tradycyjną pod poniższym adresem: 63 Ifigeneias street, Office 302, 2003 Strovolos, Nikozja, Cypr (Gaijin Network Ltd).

Jeżeli masz inne pytania lub skargi, skontaktuj się z naszym inspektorem ochrony danych pod adresem dpo@gaijin.net lub wyślij pismo na adres Gaijin Network Ltd., 63 Ifigeneias street, Office 302, 2003 Strovolos, Nikozja, Cypr z dopiskiem „attention to: Data Protection Officer”.

Masz również prawo złożyć skargę u głównego organu nadzoru nad ochroną danych na Cyprze lub w państwie, w którym przebywasz. 

---------------------------------------------------------------------------------------------------------------------------------------------------------

WARUNKI ŚWIADCZENIA USŁUG FIRMY GAIJIN

---------------------------------------------------------------------------------------------------------------------------------------------------------

WAŻNA INFORMACJA: SEKCJA 12 NINIEJSZYCH WARUNKÓW ZAWIERA ZAPISY DOTYCZĄCE WIĄŻĄCEGO POSTĘPOWANIA ARBITRAŻOWEGO I ZRZECZENIA SIĘ PRAWA DO POZWU ZBIOROWEGO, KTÓRE MAJĄ WPŁYW NA TWOJE PRAWA W ZAKRESIE ROZWIĄZYWANIA SPORÓW. PRZED ZAAKCEPTOWANIEM TYCH WARUNKÓW NALEŻY UWAŻNIE ZAPOZNAĆ SIĘ Z USTĘPEM 12.4. 

WYRAŻASZ ZGODĘ, ABY WSZELKIE SPORY POWSTAŁE MIĘDZY TOBĄ A FIRMĄ GAIJIN, Z WYJĄTKIEM OKREŚLONYCH RODZAJÓW SPORÓW, ZOSTAŁY ROZWIĄZANE NA MOCY WIĄŻĄCEGO, INDYWIDUALNEGO ARBITRAŻU ORAZ ZRZEKASZ SIĘ PRAWA DO UDZIAŁU W JAKIMKOLWIEK POZWIE ZBIOROWYM LUB ZBIOROWYM POSTĘPOWANIU ARBITRAŻOWYM.

Niniejsze warunki świadczenia usług („warunki”) stanowią część regulaminu (zgodnie z poniższą definicją) i określają sposób korzystania z usług firmy Gaijin. Część usług regulują również dodatkowe dokumenty, gdy jest to wyraźnie zaznaczone w regulaminie. 

JEŚLI NIE ZGADZASZ SIĘ Z WARUNKAMI LUB DOWOLNYMI DOKUMENTAMI, KTÓRE REGULUJĄ KORZYSTANIE Z USŁUG ORAZ SĄ INTEGRALNĄ CZĘŚCIĄ REGULAMINU, PRZERWIJ KORZYSTANIE Z NASZYCH USŁUG. JEDYNĄ ORYGINALNĄ WERSJĄ REGULAMINU (W TYM NINIEJSZYCH WARUNKÓW) JEST ANGIELSKA WERSJA JĘZYKOWA. MA ONA PIERWSZEŃSTWO W PRZYPADKU WSZELKICH RÓŻNIC, PYTAŃ LUB SPORÓW DOTYCZĄCYCH ZNACZENIA, FORMY, WAŻNOŚCI LUB INTERPRETACJI OBECNYCH W RÓŻNYCH WERSJACH JĘZYKOWYCH.

1. DEFINICJE

„Administracja” oznacza firmę Gaijin, osoby trzecie upoważnione przez firmę Gaijin oraz osobę lub grupę osób mianowanych przez firmę Gaijin, których zadaniem jest monitorowanie, czy gracze przestrzegają niniejszego regulaminu.

„Usługa/Usługi” oznaczają każdy produkt cyfrowy firmy Gaijin, np. stronę internetową, gry, aplikacje mobilne (np. aplikację Gaijin Pass lub Assistant for War Thunder”) lub inne usługi, takie jak sklep Gaijin (store.gaijin.net) czy rynek (trade.gaijin.net), wraz ze wszystkimi dostępnymi informacjami i/lub zawartością. Zawartość może obejmować dowolną własność intelektualną, np. bazy danych, znaki towarowe, oprogramowanie, tekst, wzory, grafiki, materiały audio i wideo, filmy, wiadomości, obrazy, architekturę itp.

Termin „Gaijin” oznacza jedną z następujących podmiotów prawnych (w zależności od okoliczności wyszczególnionych poniżej): 

Gaijin Network Ltd, cypryjska spółka zarejestrowana pod numerem HE 312702, z siedzibą pod adresem 63 Ifigeneias Street, Office 302, Strovolos 2003, Nikozja, Cypr. Podmiot ten jest odpowiedzialny za usługi firmy Gaijin, chyba że wyraźnie określono inaczej w odpowiednich warunkach, zasadach, na stronach internetowych, platformach lub w sklepach na platformach, w samej grze lub w jakimkolwiek innym medium lub interfejsie. Twoja umowa zostanie zawarta z firmą Gaijin Network Ltd.

Gaijin Distribution Kft., węgierska spółka zarejestrowana pod numerem 01-09-182370, z siedzibą pod adresem Hungária körút 162-166, Budapeszt, 1146, Węgry. W niektórych przypadkach firma Gaijin Distribution Kft. może obsługiwać niektóre usługi. W takiej sytuacji zostanie to wyraźnie zaznaczone w odpowiednich warunkach, zasadach, na stronach internetowych, platformach lub w sklepach na platformach, w samej grze lub w jakimkolwiek innym medium lub interfejsie.

W niniejszych warunkach firma Gaijin może być również określana jako „my”, „nas” i „nasz”.

Termin „użytkownik” oznacza użytkownika dowolnej usługi. W niniejszych warunkach użytkownik jest również określany jako „Ty” lub „Twój”. Jeśli nie wyrażasz zgody na którykolwiek z tych warunków, nie korzystaj z żadnej z usług. Jednocześnie w takim wypadku nie można uznać cię za użytkownika w rozumieniu tej definicji.

„Witryny internetowe” oznaczają wszelkie witryny i strony internetowe, platformy sieciowe obsługiwane lub licencjonowane przez firmę Gaijin, w tym wszelkie subdomeny, wersje mobilne lub inne platformy internetowe powiązane z usługami firmy Gaijin. Dotyczyć to może oficjalnych witryn internetowych, stron lądowania lub innych zasobów cyfrowych, które zawierają informacje, produkty lub usługi związane z firmą Gaijin.

„Gry” dotyczą wszelkich gier wideo, w tym zawartości do pobrania, rozszerzeń, aktualizacji, łatek i innych treści publikowanych i/lub licencjonowanych przez firmę Gaijin na mocy umowy użytkownika końcowego (EULA) do wykorzystania przez użytkowników na dowolnej platformie (np. Windows, Xbox, PlayStation, iOS, Android itp.), niezależnie od tego, czy dostęp do nich uzyskuje się przez pobranie cyfrowe, medium fizyczne lub inne metody dystrybucji.

„Ograniczenie dostępu do gry” oznacza rodzaj sankcji za naruszenie niniejszych zasad gier, który polega na zablokowaniu możliwości wejścia do gry i rozgrywki dla danego użytkownika.

Termin „konto” oznacza osobiste konto Gaijin zarejestrowane przez użytkownika na potrzeby korzystania z usług.

Termin „regulamin” oznacza dowolne dokumenty określające sposób dostarczania usług przez firmę Gaijin, w tym m.in. te wskazane poniżej:

* Podstawowa umowa użytkownika

Warunki świadczenia usług (ten dokument)

Umowa użytkownika końcowego („umowa EULA”) (załącznik 2 do warunków świadczenia usług)

* Zasady ochrony danych osobowych i zasady dotyczące plików cookie

Zasady ochrony prywatności

Zasady dotyczące plików cookie

* Zasady dotyczące kupna/sprzedaży

Polityka sklepu

Polityka handlowa

* Treści generowane przez użytkownika

Umowa dotycząca wniesienia wkładu

Wytyczne dla twórców treści

Zasady dotyczące przestrzegania praw autorskich WT Live

* Zasady dotyczące zachowania

Zasady gier („umowa EULA”) (załącznik 1 do warunków świadczenia usług)

Wytyczne dla społeczności

* Zasady dotyczące wydarzeń

Zasady turniejów

Zasady ogólne dotyczące wydarzeń promocyjnych

oraz inne dokumenty, umowy, zasady, reguły i wytyczne (jeśli inne takie dokumenty istnieją) dostępne na stronie legal.gaijin.net.

Regulamin stanowi kluczową część warunków. Akceptując niniejsze warunki, wyrażasz zgodę na zapisy regulaminu. Wszelkie odniesienia do regulaminu w niniejszym dokumencie mają zastosowanie również do niniejszych warunków, chyba że wyraźnie zaznaczono inaczej.

UWAGA: strony internetowe (dotyczące gier lub innych usług) mogą zawierać dodatkowe regulacje, w tym dokumenty regulujące stosunek między Tobą a firmą Gaijin, inne niż określone powyżej warunki.

2. KORZYSTANIE Z USŁUG

2.1. Usługi NIE są oferowane użytkownikom, którzy nie ukończyli 18 lat ani użytkownikom, którzy nie osiągnęli wieku pełnoletności w ich jurysdykcji. Jeśli masz mniej niż 18 lat lub nie jesteś w wieku pełnoletnim w Twojej jurysdykcji, musisz mieć zgodę rodzica lub opiekuna prawnego, aby korzystać z usług. Akceptując te warunki i korzystając z usług, potwierdzasz, że masz co najmniej 18 lat lub jesteś w wieku określonym jako wiek pełnoletni w Twojej jurysdykcji. Firma Gaijin może ograniczyć lub oferować usługi użytkownikom w różnym wieku, zależnie od wymogów lokalnego prawa. Jeśli jesteś rodzicem lub opiekunem prawnym, Twoim obowiązkiem jest monitorować konto, aby ograniczyć dostęp do niego nieletnim oraz dzieciom w wieku poniżej 18 lat. Przyjmujesz na siebie pełną odpowiedzialność za korzystanie z usług przez osoby niepełnoletnie za pośrednictwem Twojego konta. Ponosisz wyłączną odpowiedzialność za wykorzystanie Twojej karty kredytowej lub innej metody płatności (np. platformy PayPal czy waluty Facebook Credits) przez osoby niepełnoletnie.

2.2. Firma Gaijin może w dowolnym momencie i wedle własnego uznania zażądać potwierdzenia wieku użytkownika.

2.3. Niektóre usługi mogą być nieodpowiednie dla osób cierpiących na epilepsję, drgawki lub inne choroby wymagające zachowania środków ostrożności. Użytkownik powinien samodzielnie zdecydować, czy usługi mogą zagrozić jego zdrowiu. Jeśli tak, powinien natychmiast przestać z nich korzystać. Przed skorzystaniem z usług zalecamy skonsultować się z lekarzem.

2.4. Użytkownik nie będzie korzystał z usług, jeśli otrzymał wcześniej bana od firmy Gaijin z tytułu naruszenia regulaminu (w tym niniejszych warunków).

2.5. Usługi mogą być aktualizowane lub modyfikowane bez zgody użytkownika oraz bez konieczności powiadamiania go. W zakresie dozwolonym przez prawousługi świadczy się w stanie, w jakim są i w miarę dostępności. Firma Gaijin nie gwarantuje, żezaspokoją one potrzeby i oczekiwania użytkownika, chyba że zostało to wyraźnie i jednoznacznie określone w regulaminie.

2.6. Firma Gaijin zastrzega sobie prawo do przerwania świadczenia usług, zarówno tymczasowo, jak i na stałe, w dowolnym momencie lub po stosownym powiadomieniu, bez żadnych zobowiązań w postaci zwrotu lub odszkodowania w przypadkach opisanych w ustępie 3.8 poniżej.

2.7. Usługi mogą być niedostępne w niektórych krajach, a firma Gaijin ma prawo w dowolnym momencie i wedle własnego uznania ograniczyć świadczenie usług do wybranego obszaru. Jeśli regulamin zostanie uznany za nieważny na takich obszarach, zgodnie z niniejszym dokumentem nie powstaną z tego tytułu żadne zobowiązania wobec firmy Gaijin.

2.8. Firma Gaijin może od czasu do czasu i wedle własnego uznania zapewniać wsparcie techniczne w zakresie usług bez opłat. Użytkownik przyjmuje do wiadomości, że wsparcie techniczne, prace konserwacyjne lub inne okoliczności mogą spowodować przerwy w dostępie do usług. Użytkownik przyjmuje do wiadomości, że przerwy w dostępie do usług spowodowane przez wsparcie techniczne, prace konserwacyjne lub dowolne inne przyczyny są typowe i nie mają wpływu na jakość świadczonych usług.

2.9. Niektóre usługi mogą być oferowane za pośrednictwem platform do gier należących do osób trzecich (Steam, PlayStation, Xbox itp.). Korzystanie z takich platform podlega ich regulaminom. Firma Gaijin nie reguluje ani nie kontrolujekorzystania przez użytkownika z takich platform. Wszelkie stosowane przez nią odniesienia do nich należy traktować tak, jak są,a z ich tytułu nie przysługuje żadna gwarancja, ani wyrażona, ani dorozumiana.

2.10. Użytkownik przyjmuje do wiadomości, że firma Gaijin nie ma obowiązku zapewniać użytkownikowi żadnej konkretnej formy wsparcia czy serwisu związanych ze świadczeniem usług, chyba że taki obowiązek wynika z obowiązującego prawa, oraz wyraża na to zgodę. Mimo powyższego i z uwzględnieniem innych zapisów niniejszych warunków firma Gaijin pomoże użytkownikowi w przypadku jakichkolwiek problemów lub pytań związanych z usługami. Aby skorzystać z usługi wsparcia, postępuj zgodnie z instrukcjami w sekcji 13 poniżej. Aby szybciej otrzymać odpowiedź na zgłoszenie, należy przekazać przedstawicielom firmy Gaijin wszystkie niezbędne informacje do rozwiązania problemu w uzasadnionym czasie.

2.11. Usługi mogą zawierać linki do witryn internetowych osób trzecich. Strony, do których prowadzą linki, nie są kontrolowane przez firmę Gaijin, i firma ta nie jest odpowiedzialna za żadne treści, które się na nich znajdują. Firma Gaijin umieszcza te linki tylko dla wygody użytkownika, a dodanie jakiegokolwiek linka nie oznacza promowania strony przez firmę Gaijin. Korzystanie z innych stron internetowych może podlegać regulaminowi i/lub zasadom ochrony prywatności osób trzecich. Zalecamy uważne zapoznanie się z takimi dokumentami.

2.12. Użytkownik zachowa poufny charakter korespondencji z firmą Gaijin, w tym z zespołem obsługi klienta. Wszystkie informacje otrzymane od firmy Gaijin (lub wszelkich jej przedstawicieli), w tym między innymi w kwestiach technicznych czy też związanych z klientem lub innym rodzajem wsparcia, są poufne i nie mogą być publikowane ani ujawniane jakiejkolwiek osobie trzeciej bez wyraźnej zgody firmy Gaijin.

3. KONTO

3.1. Aby korzystać z niektórych usług lub ich części, użytkownik tworzy konto i podaje informacje niezbędne do świadczenia usług określone w zasadach ochrony prywatności firmy Gaijin.

3.2. Użytkownik ponosi wyłączną odpowiedzialność za podanie prawidłowych i prawdziwych informacji oraz ich aktualizacje bez szkody dla praw do sprostowania danych podmiotu danych zgodnie z zasadami ochrony prywatności firmy Gaijin. Zapis ten nie odnosi się do nazwy użytkownika (unikalnego identyfikatora użytkownika). Obraźliwe, nielegalne i w inny sposób niewłaściwe nazwy użytkownika są zabronione.

3.3. Użytkownik NIE ma prawa podawać jakichkolwiek informacji, które odnoszą się do osób trzecich lub fałszywych tożsamości, ani żadnych innych informacji, podanie których (w tym między przez publikację) narusza prawa osób trzecich albo dowolne obowiązujące prawo.

3.4. Użytkownik zobowiązuje się do nietworzenia wielu kont.

3.5. Użytkownik zobowiązuje się zachować ścisłą poufność loginu i hasła powiązanych z kontem. Użytkownik ponosi wyłączną odpowiedzialność za zachowanie poufności swoich danych logowania i wszystkich czynności występujących na koncie, niezależnie od tego, czy były uprawnione, czy nie (np. w przypadku nieupoważnionego dostępu lub udostępnienia danych do konta osobom trzecim). Każde wykorzystanie konta za pomocą loginu i hasła użytkownika zostanie uznane za dokonane przez użytkownika. Użytkownik natychmiast powiadomi firmę Gaijin w przypadku włamania na swoje konto lub jego nieprawidłowego wykorzystania.

3.6. Użytkownik zobowiązuje się nie sprzedawać (ani nie kupować), wypożyczać, wymieniać ani przekazywać konta.

3.7. Użytkownik zobowiązuje się wykorzystywać usługi i konto wyłącznie do celów niehandlowych, osobistych i zgodnych z prawem. Wspomniane cele muszą się pokrywać z naturą, celem i funkcją usług.

3.8. Firma Gaijin może bez żadnego wypowiedzenia i wedle własnego uznania dezaktywować lub usunąć konto użytkownika w następujących przypadkach:

3.8.1. jeśli użytkownik naruszy dowolny z zapisów regulaminu (w tym niniejszych warunków) albo gdy istnieje podejrzenie, że to zrobił;

3.8.2.jeśli użytkownik nie potwierdzi swojego wieku zgodnie z ustępem 2.1 powyżej ani nie dostarczy zgody rodzica;

3.8.3. jeśli użytkownik skorzysta z jednego z praw przysługujących osobom, których dane dotyczą, w zakresie danych osobowych zgodnie z zasadami ochrony prywatności firmy Gaijin (np. prawa do ograniczenia przetwarzania danych czy prawa do usunięcia danych), co uniemożliwi firmie Gaijin utrzymywanie konta;

3.8.4. jeśli ktoś inny użyje konta użytkownika do wykonania czynności, które naruszają niniejszy regulamin;

3.8.5. jeśli firma Gaijin przestanie świadczyć usługi i/lub ich część.

3.9. Użytkownik może w dowolnym momencie usunąć swoje konto.

3.10. Dezaktywacja lub usunięcie konta zarówno przez użytkownika, jak i przez firmę Gaijin sprawia, że regulamin (w tym niniejsze warunki) przestaje obowiązywać. Firma Gaijin nie ma obowiązku oferować zwrotów, korzyści ani żadnego innego odszkodowania, jeśli konto użytkownika zostanie usunięte na jego prośbę lub zgodnie z ustępem 3.8 niniejszych warunków.

3.11. Konto użytkownika, które było nieprzerwanie nieaktywne przez minimum 3 lata, może zostać usunięte przez firmę Gaijin po wysłaniu przez nią informacji na adres e-mail powiązany z kontem. Po usunięciu konta wszystkie monety Gaijin, skórki i inne przedmioty w grze znajdujące się na koncie użytkownika znikną i nie będzie można ich przywrócić.

3.12. Użytkownik przyjmuje do wiadomości, że konto nie należy do niego oraz że nie ma do niego żadnych praw własności. Firma Gaijin zapewnia dostęp do konta wyłącznie w celu świadczenia usług użytkownikowi.

4. WŁASNOŚĆ INTELEKTUALNA

4.1. Usługi i powiązane prawa własności intelektualnej, w tym prawo, tytuł i interes, należą do firmy Gaijin lub ma ona prawo do ich świadczenia. O ile regulamin nie stanowi inaczej, firma Gaijin przyznaje użytkownikowi niewyłączną, niepodlegającą podlicencjonowaniu, niezbywalną i ograniczoną licencję na korzystanie z usług zgodnie z ich funkcjami oraz wyłącznie na użytek prywatny i niehandlowy, z zastrzeżeniem regulaminu (w tym niniejszych warunków).

4.2. Jeśli użytkownik zamierza korzystać z niektórych usług, np. gier, akceptuje on umowę EULA, która stanowi integralną część regulaminu i określa sposób korzystania z takich usług.

4.3. W odniesieniu do wszystkich świadczonych usług oraz odpowiednich treści i informacji użytkownik deklaruje, że nie będzie:

4.3.1. naruszać praw własności intelektualnej firmy Gaijin oraz używał jakikolwiek części tych usług do jakichkolwiek celów innych niż zamierzony;

4.3.2. kopiować, rozpowszechniać, odsprzedawać, przypisywać, użyczać, dzierżawić, produkować, adaptować, udzielać podlicencji, wykonywać publicznie, modyfikować, dekompilować, stosować inżynierii wstecznej, tłumaczyć, rozkładać na czynniki pierwsze, usuwać technicznych zabezpieczeń lub tworzyć utworów pochodnych;

4.3.3. używać wirusów, złośliwego oprogramowania lub programów szpiegujących;

4.3.4. usuwać lub modyfikować praw autorskich, patentów, informacji o znakach towarowych itp.

4.4. W przypadku, gdy użytkownik przekaże firmie Gaijin swoje materiały objęte prawem autorskim lub stworzy dowolną zawartość w grze (łącznie: „TGU”), firma Gaijin nabywa wieczystą, nieodwołalną, zbywaną, podlegającą podlicencjonowaniu i wolną od tantiem licencję na korzystanie z TGU w celu świadczenia usług na dowolnym terytorium i bez ograniczeń w zakresie warunków oraz konieczności wskazania właściciela tego typu materiałów. Użytkownik nie ma prawa przekazywać żadnych TGU, o ile nie został do tego upoważniony. Firma Gaijin nie nabywa żadnych praw własności do TGU, a żadne zapisy niniejszego regulaminu (w tym niniejszych warunków) nie powinny być rozumiane jako ograniczające jakiekolwiek prawa użytkownika do korzystania z TGU.

4.5. Użytkownik potwierdza i zaświadcza, że TGU: 

4.5.1. nie są obsceniczne, obraźliwe, nienawistne ani niestosowne;

4.5.2. nie promują przemocy ani dyskryminacji ze względu na rasę, płeć, religię, narodowość, niepełnosprawność, orientację seksualną lub wiek;

4.5.3. nie naruszają praw osób trzecich, w tym prawa autorskiego, znaków handlowych lub prawa do prywatności i wizerunku;

4.5.4. nie zawierają wirusów, koni trojańskich, robaków lub innego szkodliwego oprogramowania bądź szkodliwych danych;

4.5.5. nie naruszają żadnych przepisów prawa ani regulacji.

4.6. Firma Gaijin nie sprawdza praw użytkownika do przekazywania TGU i ich oryginalności. Firma Gaijin nie ponosi odpowiedzialności za zawartość TGU. Użytkownik używa TGU innego użytkownika na własne ryzyko i na własną odpowiedzialność. W przypadku niedopuszczalnych TGU (zarówno nielegalnych, jak i naruszających twoje prawa) skorzystaj z usługi wsparcia firmy Gaijin.

4.7. Firma Gaijin zastrzega sobie prawo do usunięcia bez powiadomienia dowolnych TGU przekazanych przez użytkownika lub nałożenia innej kary wedle własnego uznania i bez powiadomienia.

4.8. Firma Gaijin pozwala użytkownikom tworzyć treści z wykorzystaniem swoich gier zgodnie z warunkami świadczenia usługi, umową EULA i konkretnymi wytycznymi określonymi w wytycznych dla twórców treści (dostępnymi na stronie legal.gaijin.net/contentrules). Użytkownik ponosi wyłączną odpowiedzialność za wszelkie publikowane przez siebie TGU (treści generowane przez użytkownika). Podczas udostępniania TGU użytkownik musi wyraźnie wskazać, że jest to jego własne dzieło, i zapewnić, że treści te nie są prezentowane jako takie, które zostały zatwierdzone, promowane lub stworzone we współpracy z firmą Gaijin lub jej podmiotami stowarzyszonymi czy na jej bądź ich prośbę. Firma Gaijin zastrzega sobie prawo, wedle własnego uznania, do zażądania usunięcia TGU w dowolnym momencie.

5. FORUM I KOMUNIKACJA

5.1. Użytkownik może w ramach usług komunikować się z innymi użytkownikami, przesyłając im wiadomości (za pomocą na przykład forum na stronie, komentarzy lub czatów w grze). Firma Gaijin może obwarować taką komunikację dodatkowymi zasadami, na przykład uwzględniając je w regulaminie.

5.2. W ramach usług zarówno użytkownik może się również kontaktować z firmą Gaijin za pośrednictwem wiadomości, forumlub poczty elektronicznej.

6. RYNEK, SKLEP I PŁATNE USŁUGI

6.1. Niektóre usługi zapewniają użytkownikom prawo do kupowania i wymieniania przedmiotów w grze (ich wykorzystanie reguluje umowa EULA) w sklepie lub na rynku. Firma Gaijin może obwarować takie kupno i wymianę dodatkowymi zasadami, na przykład uwzględniając je w regulaminie.

6.2. Świadczenie niektórych usług (w tym pozyskiwanie prawa do wykorzystywania przedmiotów w grze) może wymagać płatności. Tego rodzaju płatności należy dokonać zgodnie z zapisami sekcji 7 poniżej oraz zgodnie z zasadami/instrukcjami firmy Gaijin, w tym z regulaminem.

7. OPŁATY I WYSTAWIANIE RACHUNKÓW

7.1. Użytkownik wyraża zgodę na pokrycie wszystkich opłat (wraz ze wszelkimi należnymi podatkami) poniesionych przez siebie lub dowolną osobę korzystającą z konta użytkownika. Ceną produktu, usługi lub uprawnienia zakupionych w ramach usługjest cena określona w momencie dokonania zakupu przez użytkownika. Firma Gaijin może w dowolnym momencie zmienić cenę dowolnego produktu lub dowolnych usług oferowanych w ramach usługi.

7.2. Dokonując zakupu online w ramach usług, użytkownik musi podać prawdziwe, prawidłowe i kompletne informacje na swój temat oraz użyć legalnej metody płatności. Jeśli użytkownik poda nieprawdziwe, nieprawidłowe lub niekompletne informacje osobiste lub finansowe lub firma Gaijin uzna, że ma uzasadnione podejrzenia, iż wspomniane informacje mogą takie być, firma Gaijin ma prawo anulować realizację powiązaną z nimi transakcję finansową i przekazać szczegółowe informacje na ten temat odpowiednim organom.

7.3. Wszystkie zakupy dokonane w ramach usług nie podlegają zwrotowi, bez względu na metodę płatności, z wyjątkiem sytuacji, gdy wymaga tego obowiązujące prawo. Na użytkowniku spoczywa pełna odpowiedzialność za potwierdzenie, że telefon, komputer lub inne urządzenie są obsługiwane ma właściwe oprogramowanie i jest kompatybilne z produktami, aplikacjami lub usługami zakupionymi, pobranymi lub w inny sposób nabytymi w ramach usług.

7.4. Zakupy usług dokonane usług za pośrednictwem platform zewnętrznych podlegają regulaminowi danej platformy. W przypadku jakichkolwiek pytań związanych z płatnościami, wystawianiem rachunków lub zwrotami, skontaktuj się bezpośrednio z właściwym sklepem lub właściwą platformą płatniczą. Firma Gaijin nie kontroluje tych procesów.

7.5. Niektóre produkty, usługi lub uprawnienia dostępne w ramach usług mogą być oferowane jako subskrypcje cykliczne, które są naliczane automatycznie we wcześniej ustalonych odstępach czasu („subskrypcja”). Użytkownik przyjmuje do wiadomości, że płatności za subskrypcję będą przetwarzane automatyczne do czasu zakończenia subskrypcji, zgodnie z opisanymi tutaj warunkami.

7.5.1. Szczegóły subskrypcji, w tym jej okres początkowy, cena, czas pomiędzy rozliczeniem oraz wszelkie inne stosowne informacje, będą wyraźnie opisane w interfejsie subskrypcji przed jej wykupieniem.

7.5.2. Firma Gaijin zastrzega sobie prawo do zmiany ceny subskrypcji w dowolnym momencie. Jeśli cena zostanie zmieniona, firma Gaijin powiadomi użytkownika z wyprzedzeniem wynoszącym co najmniej 30 dni kalendarzowych, chyba że obowiązujące prawo wymaga lub dopuszcza krótszy okres zawiadomienia. Jeśli subskrypcję wykupiono na platformie zewnętrznej, zmiany ceny podlegają warunkom tej platformy.

7.5.3. Użytkownik może anulować subskrypcję w dowolnym momencie – anulowanie subskrypcji zacznie obowiązywać na początku kolejnego okresu rozliczeniowego. Użytkownik zachowa dostęp do korzyści wynikających z subskrypcji do końca bieżącego okresu rozliczeniowego.

7.5.4. Jeśli płatność za subskrypcję zakończy się niepowodzeniem przez problem z metodą płatności użytkownika, firma Gaijin może czasowo zawiesić lub zakończyć subskrypcję do momentu, aż płatność zostanie pomyślnie przetworzona. Może to wpłynąć na początek kolejnego okresu subskrypcji oraz datę rozliczenia za kolejne okresy. Jeśli firma Gaijin nie może obciążyć Twojej metody płatności (np. przez jej wygaśnięcie lub brak wystarczających środków), nadal będziesz ponosić odpowiedzialność za wszelkie nieopłacone kwoty, a firma Gaijin spróbuje obciążyć zaktualizowaną metodę płatności po podaniu odpowiednich informacji.

7.5.5. Firma Gaijin zastrzega sobie prawo zakończenia subskrypcji użytkownika w dowolnym momencie. W niektórych przypadkach firma Gaijin może natychmiast zakończyć subskrypcję, zwłaszcza jeśli użytkownik nie uiści opłaty za subskrypcję lub jeśli takie zakończenie jest usprawiedliwione ze względu na wspólne interesy (np. kiedy firma Gaijin zawiesza konto użytkownika lub ogranicza dostęp do usług zgodnie z regulaminem).

7.5.6. Jeśli użytkownik narusza regulamin, umowę EULA lub inne zasady firmy Gaijin, a firma Gaijin zawiesza lub zamyka konto użytkownika lub dostęp do usług, użytkownik nie będzie uprawniony do zwrotu środków za czas subskrypcji stracony przez zawieszenie lub zamknięcie konta.

PRZYJMUJESZ DO WIADOMOŚCI, ŻE FIRMA GAIJIN NIE JEST ZOBOWIĄZANA DO ZWROTU ŚRODKÓW ZA ŻADNE PŁATNOŚCI ZA SUBSKRYPCJĘ, CHYBA ŻE WYMAGA TEGO OBOWIĄZUJĄCE PRAWO.

8. ZACHOWANIE UŻYTKOWNIKA

8.1. Korzystając z usług, użytkownik NIE może podejmować następujących działań:

8.1.1. zamieszczać, publikować, wysyłać, promować, cytować informacji (i zamieszczać do nich linków), które:

a) naruszają prawa osób trzecich, w tym prawa własności intelektualnej;

b) mają charakter reklamowy lub promocyjny;

c) są obraźliwe, m.in. pod względem religijnym, seksualnym, rasowym, narodowym i osobistym lub innym;

d) zawierają oszczerstwa, wulgaryzmy lub groźby;

e) zawierają treści przedstawiające nagość lub mają charakter seksualny albo pornograficzny;

f) są nielegalne, fałszywe lub mylne; 

g) naruszają prywatność innej osoby;

h) prześladują lub zachęcają do prześladowania i/lub przedstawiają przesadną przemoc; 

i) zachęcają do popełnienia przestępstwa karnego lub skutkują powstaniem odpowiedzialności cywilnej;

j) w inny sposób naruszają niniejszy regulamin (w tym niniejsze warunki) oraz dowolne obowiązujące prawo.

8.1.2. celowo wpływają na korzystanie z usługi przez inną stronę i płynące z tego wrażenia;

8.1.3. próbują uzyskiwać nieuprawniony dostęp do usług lub kont osób trzecich bądź pozyskiwać informacje z usług lub za ich pośrednictwem w inny sposób niż ten określony w regulaminie.

8.2. Powyższa lista nie jest kompletna, a odpowiednie usługi mogą podlegać specjalnemu regulaminowi postępowania. Na przykład zasady gier (zobacz załącznik 1 poniżej) zawierają informacje dotyczące zabronionych działań oraz kary uwzględnione w naszych grach.

8.3. Firma Gaijinpodejmuje decyzję w sprawie konsekwencji za naruszenia zasad zachowania użytkownika osobno w każdym przypadku wedle własnego uznania. Obejmuje to również dezaktywację lub usunięcie konta użytkownika. Masz prawo odwołać się od decyzji firmy Gaijin, korzystając z naszej usługi wsparcia i przedstawiając wystarczające informacje potwierdzające, że nie doszło do naruszenia.

9. TESTOWANIE USŁUGI

9.1. Firma Gaijin może zapewnić użytkownikowi ograniczone, niezbywalne, niewyłączne i odwołalne prawo do korzystania z wersji testowych usług w celu poprawy ich funkcjonowania i znajdowania w nich błędów. Udział w testowaniu usługi przez użytkownika podlega regulaminowi. Tego rodzaju testowanie może obejmować wersje alfa i beta, w tym testy zamknięte, które wymagają zachowania poufności zgodnie z zapisami klauzuli 9.3 poniżej. Udział w testach zamkniętych wymaga wcześniejszej zgody firmy Gaijin wydawanej wedle jej własnego uznania. Firma Gaijin oddzielnie ocenia każdą decyzję zapewnienia użytkownikowi dostępu do testów zamkniętych.

9.2. Udział w testach jest bezpłatny i osobisty. Zabronione jest przekazywanie dostępu (jak również prawa do dostępu) do usług osobom trzecim.

9.3. Wszystkie informacje pozyskane i/lub przekazane przez użytkownika w trakcie zamkniętych testów (w tym m.in. komentarze, pomysły lub inne opinie) są uznawane za ściśle poufne. Użytkownik nie ma prawa ujawniać osobom trzecim żadnych informacji na temat usługi, która jest na etapie testów zamkniętych, w tym m.in. szczegółów o funkcjach, działaniu, rozgrywce lub fabule. Użytkownik musi również powstrzymać się od publikowania lub udostępniania zrzutów ekranu, nagrań ekranu lub jakichkolwiek innych mediów zawierających zamkniętą zawartość usługi lub ujawnianiem błędów znalezionych podczas testu. Dodatkowo transmitowanie rozgrywki (lub korzystanie z usług w inny publiczny sposób) jest zabronione podczas testów zamkniętych. Aby uniknąć wątpliwości, ujawnianie edytowanych, zmienionych lub w jakikolwiek inny sposób zredagowanych informacji w celu obejścia opisanych powyżej ograniczeń stanowi naruszenie tego zobowiązania do zachowania poufności. Zobowiązanie do zachowania poufności obowiązuje bezterminowo lub najdłużej, jak dopuszcza obowiązujące prawo, zależnie od tego, co trwa krócej. Użytkownik przyjmuje do wiadomości, że naruszenie poufności może powodować nienaprawialną szkodę, a firma Gaijin ma prawo domagać się pełnej rekompensaty za wszelkie szkody wynikające z takiego naruszenia.

9.4. Wersje testowe usług mogą być niedostępne w dowolnym momencie wedle uznania firmy Gaijin. Dotyczy to wszelkich powiązanych postępów, osiągnięć, przedmiotów w grze lub innych danych. Użytkownik przyjmuje do wiadomości, że usługi objęte testami mogą nie działać w sposób zamierzony, mogą zawierać błędy i są zapewniane w stanie, w jakim są. Firma Gaijin nie składa żadnych wyraźnych ani dorozumianych gwarancji na temat usług objętych testami.

10. REKOMPENSATA I WYŁĄCZENIE ODPOWIEDZIALNOŚCI Z TYTUŁU GWARANCJI

10.1. Użytkownik korzysta z usług na własne ryzyko i przyjmuje do wiadomości, że ponosi pełną odpowiedzialność za jakiekolwiek uszkodzenie swojego urządzenia, utratę danych lub inne szkody powstałe w wyniku podejmowania takich działań. Firma Gaijin NIE udziela żadnych gwarancji w zakresie usług, o ile nie zostało to wyraźnie określone w niniejszym regulaminie, w tym między innymi nie gwarantuje, że usługi będą dostępne, pozbawione ryzyka, właściwie do określonego celu, pozbawione błędów oraz odpowiednie i nieszkodliwe dla zdrowia i samopoczucia użytkownika. Zleceniodawcy, przedstawiciele, dilerzy, dystrybutorzy firmy Gaijin oraz żadna osoba trzecia nie mają prawa do modyfikowania tej ograniczonej gwarancji ani udzielenia dodatkowych gwarancji, o ile nie otrzymali zgody na piśmie od firmy Gaijin.

10.2. Użytkownik zabezpieczy firmę Gaijin, jej przedstawicieli, pracowników, dyrektorów, następców, cesjonariuszy i licencjobiorców przed wszelkimi roszczeniami, zobowiązaniami, stratami, opłatami i odszkodowaniami (w tym kosztami procesu) wynikającymi pośrednio lub bezpośrednio z zachowania użytkownika lub naruszenia przez niego niniejszego regulaminu (w tym niniejszych warunków).

10.3. W żadnym przypadku firma Gaijin oraz jej filie nie ponoszą odpowiedzialności z tytułu jakichkolwiek szkód bezpośrednich, pośrednich, retorsyjnych, wymiernych lub ubocznych (w tym m.in. odszkodowań za utratę okazji biznesowych, umów, przychodów, danych czy odszkodowań za przerwy w działaniu firmy lub w dostępie do informacji), zgodnie z jakąkolwiek teorią odpowiedzialności, powstałych na skutek korzystania, w jego wyniku lub w powiązaniu z nim, albo braku możliwości korzystania, z usług lub zawartości, produktów, usługi lub na skutek instrukcji albo działań dowolnej osoby trzeciej w ramach usług lub za ich pośrednictwem, dowolnego nieuprawnionego dostępu do transmisji i danych użytkownika, a także ich zmiany, dowolnych informacji, które zostały wysłane lub otrzymane, albo nie zostały wysłane i otrzymane, z dowolnego braku możliwości przechowywania danych, utraty danych, utraty lub uszkodzenia plików, utraty lub uszkodzenia zawartości i/lub dowolnych dostępnych usług, nawet jeśli firma Gaijin otrzymała informację o możliwości pojawienia się takich odszkodowań. To ograniczenie odpowiedzialności nie ma zastosowania w przypadku śmierci lub obrażeń ciała w zakresie, w jakim obowiązujące prawo zabrania takiego ograniczania. Ponadto z uwagi na to, że niektóre jurysdykcje nie zezwalają na wyłączenia lub ograniczenia odpowiedzialności z tytułu szkód ubocznych lub następczych (albo je ograniczają) albo nie zezwalają na wyłączenie lub ograniczenie dorozumianych gwarancji, w takiej sytuacji powyższe ograniczenie może nie mieć zastosowania.

11. INNE POSTANOWIENIA

11.1. Umowa wiążąca. Niniejszy regulamin jest prawnie wiążący względem wszystkich użytkowników i stanowi pisemną umowę między użytkownikiem, a firmą Gaijin. Uzyskując dostęp do usług lub korzystając z nich, użytkownik zgadza się na przestrzeganie niniejszych warunków.

11.2. Zmiany. Firma Gaijin zastrzega sobie prawo do aktualizacji, modyfikowania lub zmiany tego regulaminu w dowolnym czasie. Po dokonaniu istotnych zmian firma Gaijin powiadomi użytkownika, publikując zaktualizowany regulamin w swoich witrynach internetowych. W przypadku znaczących zmian firma Gaijin może wymagać od użytkownika zaakceptowania zaktualizowanych warunków (jeśli użytkownik ma konto). Dalsze korzystanie z usług po takich aktualizacjach będzie oznaczało zaakceptowanie zmienionego regulaminu. Jeśli użytkownik nie zgadza się ze zmianami, musi zaprzestać korzystania z usług.

11.3. Cesja. Użytkownik nie może cedować ani przenosić żadnych swoich praw ani zobowiązań wynikających z niniejszych warunków na osoby trzecie bez uprzedniej pisemnej zgody firmy Gaijin. Firma Gaijin zastrzega sobie jednak prawo do cedowania, przenoszenia lub delegowania swoich praw lub zobowiązań wynikających z niniejszego regulaminu, w części lub całości, na dowolne osoby trzecie wedle własnego uznania i bez zgody użytkownika. W takich przypadkach firma Gaijin zaktualizuje regulamin wedle potrzeb.

11.4. Rozdzielność postanowień. Jeśli którekolwiek z postanowień niniejszego regulaminu zostanie uznane za nieważne, niezgodne z prawem lub niewykonalne przez sąd właściwej jurysdykcji, pozostałe postanowienia pozostaną w pełnej mocy. Nieważne lub niewykonalne postanowienie zostanie zmodyfikowane w zakresie niezbędnym do zapewnienia jego wykonalności i jak najwierniejszego odzwierciedlenia pierwotnej intencji.

11.5. Całość umowy. Niniejszy regulamin, wraz z wszelkimi dokumentami lub umowami włączonymi przez odniesienie (w tym zasadami ochrony prywatności i umową EULA), stanowi całość umowy dotyczącej usług między użytkownikiem a firmą Gaijin. Dokumenty te zastępują wszelkie wcześniejsze lub równoczesne komunikaty, oświadczenia lub porozumienia, zarówno elektroniczne, ustne, jak i pisemne, między użytkownikiem a firmą Gaijin, które dotyczą usług.

11.6. Siła wyższa. Firma Gaijin nie ponosi odpowiedzialności za niewykonanie lub opóźnienie w wykonaniu swoich zobowiązań wynikających z niniejszego regulaminu z przyczyn pozostających poza jej uzasadnioną kontrolą, w tym między innymi klęsk żywiołowych, wojny, terroryzmu, strajków, przerw w dostawie prądu, przerw w świadczeniu usług internetowych lub przepisów rządowych.

11.7. Zrzeczenie się praw. Jeśli firma Gaijin nie wykona lub nie skorzysta z któregokolwiek prawa lub postanowienia niniejszego regulaminu, nie stanowi to zrzeczenia się takiego prawa lub postanowienia. Zrzeczenie się któregokolwiek z postanowień niniejszych warunków będzie skuteczne wyłącznie w formie pisemnej i podpisanej przez upoważnionego przedstawiciela firmy Gaijin.

11.8. Brak beneficjentów niebędących stronami umowy. Niniejszy regulamin jest przeznaczony wyłącznie dla firmy Gaijin i użytkownika i nie ma na celu przynoszenia korzyści osobom trzecim. Żadna osoba trzecia nie będzie miała żadnych praw do egzekwowania niniejszych warunków, z wyjątkiem przypadków wyraźnie określonych w niniejszym dokumencie.

11.9. Okres obowiązywania. Wszelkie postanowienia niniejszego regulaminu, które ze względu na swój charakter powinny obowiązywać po rozwiązaniu umowy, w tym, między innymi, postanowienia dotyczące własności intelektualnej, odszkodowania i ograniczenia odpowiedzialności, pozostają w mocy po rozwiązaniu lub wygaśnięciu niniejszego regulaminu.

12. PRAWO WŁAŚCIWE I ROZWIĄZYWANIE SPORÓW

12.1. Niniejszy regulamin (w tym niniejsze warunki) i wszelkie roszczenia oraz spory, które z niego wynikają lub są z nimi związane, reguluje prawo obowiązujące w Republice Cypryjskiej, z wyjątkiem przypadków opisanych poniżej.

* W przypadku mieszkańców Stanów Zjednoczonych i Kanady wszelkie spory powstałe w wyniku regulaminu lub w związku z nim (dotyczy to też niniejszych warunków) podlegają w każdym aspekcie prawom stanu Kalifornia w Stanach Zjednoczonych, z wyłączeniem mocy obowiązującej przepisów kolizyjnych (w szczególności dotyczy to amerykańskiej ustawy federalnej o postępowaniu arbitrażowym, która reguluje interpretację i egzekwowanie postanowień umowy o arbitraż i zakazu wnoszenia pozwów zbiorowych).

* W przypadku mieszkańców Australii wszelkie spory powstałe w wyniku regulaminu lub w związku z nim (dotyczy to też niniejszych warunków) podlegają w całości obowiązującym przepisom prawa w Australii.

* odniesieniu do umowy dotyczącej wniesienia wkładu prawo właściwe i rozwiązywanie sporu podlegają zapisom tej umowy.

12.2. W przypadku sporu, który powstał w wyniku niniejszych warunków lub w związku z nimi, użytkownik i firma Gaijin przeprowadzą negocjacje dotyczące takiego sporu w ciągu 60 dni kalendarzowych po otrzymaniu pisemnego zawiadomienia o sporze.

Takie pisemne zawiadomienie musi zostać wysłane pocztą tradycyjną na adres podany w sekcji 1 niniejszych warunków oraz pocztą elektroniczną na adres legal@gaijin.net i musi zawierać następujące informacje:

* pełne imię i nazwisko oraz dane kontaktowe osoby wnoszącej roszczenie oraz jej przedstawiciela (jeśli istnieje);

* opis i podstawę roszczenia i sporu;

* opis czynności wymaganych od firmy Gaijin zgodnie z roszczeniem i w związku z nim.

12.3. Jeśli sporu nie można rozwiązać w drodze negocjacji, jak opisano w ustępie 12.2, w zakresie dozwolonym przez obowiązujące prawo wszelkie spory zostaną rozstrzygnięte podczas poufnego, wiążącego postępowania arbitrażowego.

12.3.1. Dla użytkowników zamieszkałych na terenie Unii Europejskiej lub w innym miejscu na świecie (z wyjątkiem Stanów Zjednoczonych, Kanady i Australii):

* Wszelkie spory, kontrowersje lub roszczenia wynikające z regulaminu lub z nim związane, w tym wszelkie kwestie dotyczące jego istnienia, ważności lub rozwiązania oraz wszelkie roszczenia pozaumowne, będą podejmowane i ostatecznie rozstrzygane w drodze arbitrażu zgodnie z obowiązującym w danym czasie regulaminem arbitrażowym Cypryjskiego Centrum Arbitrażu i Mediacji, który uznaje się za włączony przez odniesienie do niniejszego ustępu. Arbitraż będzie prowadzony przez Cypryjskie Centrum Arbitrażu i Mediacji („CCAM”). Siedzibą lub prawnym miejscem arbitrażu jest Nikozja na Cyprze. Organem powołującym jest zarząd CCAM. Liczba arbitrów będzie wynosić jeden. Językiem postępowania arbitrażowego będzie język angielski. Prawem właściwym dla niniejszego regulaminu jest prawo materialne Cypru.

* Jeśli arbitraż za pośrednictwem powyższej platformy nie jest możliwy, wszelkie roszczenia prawne lub spory muszą zostać rozstrzygnięte przez sąd na Cyprze.

12.3.2. Dla użytkowników zamieszkałych w Stanach Zjednoczonych i Kanadzie lub którzy zgłosili roszczenie wobec firmy Gaijin w tych krajach:

* Wszelkie roszczenie prawne, spór lub inne kontrowersje powstałe między Tobą a firmą Gaijin, które wynikają z regulaminu (w tym tych warunków) lub są z nimi związane w inny sposób, zostaną rozstrzygnięte w ramach poufnego, wiążącego postępowania arbitrażowego („wiążące postępowanie arbitrażowe”) przeprowadzonego przez arbitra gospodarczego z Amerykańskiego Stowarzyszenia Arbitrażowego („ASA”). Zasady i procedury ASA zostaną zastosowane podczas arbitrażu, w tym zasady dotyczące arbitrażu konsumenckiego. Jeśli jednak dojdzie do konfliktu niniejszego regulaminu (w tym tych warunków) i zasad i procedur ASA, należy postępować zgodnie z tymi warunkami. Arbitraż odbędzie się w San Francisco w stanie Kalifornia w Stanach Zjednoczonych. Wraz z firmą Gaijin zgadzasz się poddać jurysdykcji osobowej tego sądu w celu przeprowadzenia arbitrażu, zawiesić postępowanie w oczekiwaniu na arbitraż lub potwierdzić, zmodyfikować, zatwierdzić decyzję arbitraż lub odwołać się od niej. Językiem stosowanym w procesie arbitrażu będzie język angielski. Akceptujesz fakt, że dobrowolnie i świadomie zrzekasz się prawa do rozprawy z udziałem przysięgłych i prawa do przystąpienia do rozprawy w inny sposób w sądzie stanowym lub federalnym. Decyzja arbitra jest ostateczna i wiążąca dla Ciebie i firmy Gaijin i podlega uznaniu w każdym sądzie właściwej jurysdykcji.

12.3.3. Dla użytkowników zamieszkałych w Australii:

* Wszelkie roszczenie prawne, spór lub inne kontrowersje powstałe między Tobą a firmą Gaijin, które wynikają z regulaminu (w tym tych warunków) lub są z nimi związane w inny sposób, zostaną rozstrzygnięte zgodnie z obowiązującym prawem australijskim (np. przed lokalnym sądem ds. drobnych roszczeń).

UWAGA: Wyraźnie zgadzasz się, że w zakresie roszczeń i sporów niepodlegających powyższej umowie arbitrażowej (lub jeśli taki arbitraż nie może być zastosowany z jakiegokolwiek powodu), wyłączną jurysdykcją dla wszelkich roszczeń lub działań wynikających z regulaminu (w tym niniejszych warunków) lub z nim związanych będą sądy państwowe Republiki Cypryjskiej, a Ty wyraźnie zgadzasz się na jurysdykcji osobową takich sądów.

12.4. ZRZECZENIE SIĘ PRAWA DO POZWU ZBIOROWEGO. WYRAŹNIE ZGADZASZ SIĘ, ABY ŻADNE INNE SPORY NIE BYŁY ŁĄCZONE Z TWOIM SPOREM, CZY TO W GRUPOWYM POSTĘPOWANIU ARBITRAŻOWYM CZY INNYM. TY I FIRMA GAIJIN ZGADZACIE SIĘ, ŻE NIE MAJĄ PRAWA ANI UPOWAŻNIENIA DO PROWADZENIA GRUPOWEGO POSTĘPOWANIA ARBITRAŻOWEGO W SPRAWIE DOWOLNEGO SPORU, WYSTĘPOWANIA W CHARAKTERZE REPREZENTANTA LUB GENERALNEGO OSKARŻYCIELA PRYWATNEGO W ANI ŻE ŻADNEGO ARBITRAŻU NIE MOŻNA ŁĄCZYĆ Z ŻADNYM INNYM POSTĘPOWANIEM ARBITRAŻOWYM.

12.5. Wszelkie roszczenia lub spory wynikające z regulaminu lub z nimi związane muszą zostać wszczęte w ciągu 1 roku od daty powstania podstawy powództwa, chyba że obowiązujące prawo wymaga dłuższego okresu.

12.6. Wszystkie postępowania arbitrażowe są poufne i żadne informacje związane z arbitrażem, w tym ostateczne orzeczenie, nie zostaną ujawnione osobom trzecim bez uprzedniej pisemnej zgody obu stron, z wyjątkiem przypadków wymaganych przez prawo.

13. DANE KONTAKTOWE

13.1. Aby skontaktować się z firmą Gaijin, należy odwiedzić portal usługi wsparcia dostępny pod adresem support.gaijin.net.

ZAŁĄCZNIK 1: ZASADY GIER

1. Aby zapewnić wszystkim przyjemną rozgrywkę, użytkownik musi zachowywać się odpowiednio i z szacunkiem do innych graczy podczas gry w nasze gry. Oznacza to, między innymi, że użytkownik nie może używać pseudonimów ani nazw klanu (eskadry itp.), sloganów, logo, opisów itp. ani rozpowszechniać innych treści, które są niezgodne z prawem, mają charakter seksualny, wprowadzają w błąd lub promują mowę nienawiści, zawierają pejoratywne, obraźliwe uwagi lub dotyczą kontrowersyjnych postaci bądź grup w sposób, który pobudza do konfliktu, uwłacza ludzkiej godności lub zachęca do obalenia rządu z użyciem siły. 

2. Użytkownik musi grać uczciwie i nie zakłócać celowo rozgrywki drużyny. Na przykład podczas sesji gry nie może celowo ranić członków drużyny („bratobójczy ogień”), blokować ich ruchów lub pozostawać nieaktywnym („z dala od komputera” / „AFK”). Użytkownik nie może używać kodów, błędów, exploitów lub innych metod nieuczciwej rozgrywki.

3. Zabronione jest rozsyłanie spamu, używanie obraźliwego języka, promowanie dyskryminacji, publikowanie prowokacyjnych treści, prowadzenie dyskusji łamiącej prawo, szerzenie mowy nienawiści lub promowanie innej szkodliwej propagandy bądź omawianie tematów, które godzą w dobre obyczaje i moralność, zarówno w formie tekstowej, jak i na czatach głosowych lub w innych formach. Użytkownik nie może udostępniać danych osobowych innych osób, grozić innym, przesyłać fałszywych informacji lub publicznie omawiać działania podjęte przed Administrację. Użytkownik musi używać języka właściwego dla strefy językowej czatu w grze (jeśli dotyczy).

4. Użytkownik nie może używać systemu do zgłaszania skarg w grze, aby wysyłać nieistotne i bezpodstawne skargi lub obrażać innych, niezależnie od tego, czy skargi dotyczą osób fizycznych czy prawnych.

5. Użytkownicy mogą zgłaszać wątpliwe treści, na które trafiki na czatach w grze. Zazwyczaj sprawdzamy takie zgłoszenia w ciągu dwóch tygodni i możemy podjąć odpowiednie środki. Zastrzegamy sobie jednak prawo do nieujawniania szczegółów naszej decyzji.

6. Nie wspieramy ani nie promujemy podmiotów politycznych, a używanie naszych gier do jakichkolwiek celów politycznych jest zabronione. Między innymi wiadomości na czatach w grze, nazwy klanu (eskadry itp.), logo i opisy nie powinny zawierać treści politycznych, z wyjątkiem neutralnych treści, które firma Gaijin może sporadycznie dodawać (np. flagi i godła państwowe krajów członkowskich Organizacji Narodów Zjednoczonych).

7. Administracja zastrzega sobie prawo do nieingerowania w działania klanu, zwłaszcza w te, które dotyczą przyznawania upoważnień klanowych wśród członków klanu, działań menedżerów klanu, lub sprawdzania, czy ktoś tworzy klan o podobnej nazwie i z podobnym logo.

8. Jeśli naruszysz te zasady gier, Administracja może podjąć wszelkie środki naprawcze lub nałożyć wybraną przez siebie karę w dowolnym momencie bez dalszych wyjaśnień, np. zmieniając łamiące zasady pseudonimy lub nazwy/opisy klanu (eskadry itp.), ograniczając dostęp do gry, rozwiązując klan (eskadrę itp.), nakładając ograniczenia dotyczące korzystania z czatów w grze („wyciszenie”), usuwając lub zawieszając konto lub nakładając każdą inną karę. W takiej sytuacji użytkownik nie jest uprawniony do uzyskania jakiejkolwiek rekompensaty.

9. Jeśli twoje działania nie naruszają wyraźnie zasad opisanych w tym dokumencie, ale skutkują znaczną liczbą skarg zgłoszonych przez innych użytkowników lub szkodzą interesom osób trzecich lub firmy Gaijin, Administracja zastrzega sobie prawo do ograniczenia dostępu do gry lub usunięcia twojego konta.

10. Z zasady decyzje Administracji są ostateczne. Wszelkie zgłoszenia przetwarzane są jako indywidualne przypadki i wedle uznania Administracji.

WAŻNA INFORMACJA: Szczegółowa interpretacja i opis postępowania w przypadku działań zabronionych i odpowiednich kar w naszych grach można znaleźć w regulaminie postępowania firmy Gaijin na stronie legal.gaijin.net/codeofconduct. Regulamin stanowi dokument o charakterze informacyjnym, który nie wiąże firmy Gaijin ani nie ogranicza zastosowania tych zasad gier przez firmę Gaijin.

ZAŁĄCZNIK 2: UMOWA UŻYTKOWNIKA KOŃCOWEGO (EULA)

WAŻNA INFORMACJA: PRZED ZAAKCEPTOWANIEM TYCH WARUNKÓW NALEŻY UWAŻNIE ZAPOZNAĆ SIĘ Z NINIEJSZYM DOKUMENTEM. ABY ZAAKCEPTOWAĆ TĘ UMOWĘ, MUSISZ MIEĆ 18 LAT LUB BYĆ W WIEKU, KTÓRY ZGODNIE Z PRAWEM OBOWIĄZUJĄCYM W MIEJSCU TWOJEGO ZAMIESZKANIA OZNACZA PEŁNOLETNIOŚĆ. WIĘCEJ INFORMACJI NA TEMAT DOPUSZCZALNEGO WIEKU ZNAJDZIESZ W SEKCJI 7 PONIŻEJ.

Przedstawienie dowolnych rzeczywistych broni i pojazdów dostępnych w grach nie oznacza udziału jakiegokolwiek producenta zbrojeniowego ani motoryzacyjnego w rozwoju, sponsoringu ani reklamie produktów.

1. PRZYZNANIE LICENCJI

1.1. Udzielenie licencji. Niniejszym firma Gaijin przyznaje użytkownikowi prawo do przechowywania, pobierania, instalowania, uruchamiania i wyświetlania najnowszej wersji stosownego klienta gry na urządzeniach – komputerach stacjonarnych, laptopach, urządzeniach mobilnych lub konsolach do gier, specjalnie zaprojektowanych do gier firmy Gaijin. Niniejsza licencja jest udzielana wyłącznie na Twój osobisty, niekomercyjny użytek i tylko do grania w gry.

1.1.1. Niektóre gry mogą być dostępne bez klienta gry i bez niego mogą działać. W takich przypadkach opisane powyżej prawa dotyczą jednej kopii takiej gry i udzielane są wyłącznie do grania w grę i każdego możliwego użytku związanego z innymi usługami firmy Gaijin.

1.2. Zakres licencji. Obowiązują zapisy niniejszej sekcji, chyba że sekcja 1.1.1 dotyczy określonych gier. Choć licencja określona jest mianem „licencji na grę”, prawa zapewnione na jej mocy odnoszą się wyłącznie do klienta gry, którego firma Gaijin specjalnie udostępniła do pobrania, instalacji i użycia. Nie masz pozwolenia na przechowywanie, pobieranie, modyfikowanie ani żadne wykorzystywanie jakiejkolwiek części gry, która nie wchodzi w skład klienta (tj. strona klienta gry), w tym m.in. dowolnej części strony serwera oraz przedmiotów w grze. Aby dowiedzieć się więcej o wykorzystywaniu przedmiotów w grach, zapoznaj się z sekcją 6 niniejszej umowy EULA. Niniejsza licencja zezwala na interakcję z częściami gry, które nie wchodzą w skład klienta, jedynie tak, jak technicznie umożliwiła to firma Gaijin w grach, z zastrzeżeniem, że firma Gaijin ma prawo do zmiany sposobu takiej interakcji wedle własnego uznania.

1.3. Licencja przyznana w ramach niniejszej umowy EULA jest:

* niewyłączna – nie jesteś jedynym użytkownikiem (licencjobiorcą), więc możemy przyznać tę samą lub inną licencję na dowolną z naszych gier innym osobom;

* na własny użytek – możesz używać danej gry jedynie na własnym urządzeniu (które jest używane wyłącznie do celów prywatnych i głównie przez Ciebie), a korzystanie z niej wyraźnie wyklucza jakikolwiek użytek nieosobisty oraz do celów handlowych;

* ograniczona – możesz używać gier jedynie do celów wyszczególnionych w niniejszej umowie EULA i regulaminie;

* odwołalna – to oznacza, że możemy anulować daną licencję w określonych przypadkach opisanych poniżej w sekcji 11 niniejszej umowy EULA;

* niezbywalna – to znaczy, że dana licencja jest przyznawana wyłącznie Tobie i nie możesz jej przydzielić, udzielić na nią podlicencji ani też w jakikolwiek inny sposób przekazać żadnej innej osobie (zarówno podmiotowi, jak i osobie fizycznej). W celu uniknięcia jakichkolwiek wątpliwości informujemy, że Twoje prawa i zobowiązania wynikające z licencji również są niezbywalne zarówno w części, jak i w całości.

1.4. Charakter licencji. Gry są licencjonowane, a nie sprzedawane użytkownikowi. Oznacza to, że nie posiadasz cyfrowej kopii gry i przysługują ci prawa wyraźnie określone w tej umowie EULA i regulaminie, chyba że prawo stanowi inaczej.

2. TERYTORIUM I OKRES OBOWIĄZYWANIA LICENCJI

2.1. Okres, od którego zaczyna obowiązywać licencja, zaczyna się w dniu zaakceptowania niniejszej umowy EULA i trwa do momentu jej zawieszenia lub rozwiązania zgodnie z zapisami sekcji 11 poniżej.

2.2. Z gry możesz korzystać na całym świecie, chyba że firma Gaijin określiła inaczej na oficjalnej stronie gry, w kliencie gry, na fizycznej kopii gry lub w dowolny inny sposób wedle własnego uznania. Firmie Gaijin przysługuje prawo do jednostronnej zmiany terytorium obowiązywania licencji w sposób określony w ustępie 11.2 naszych warunków świadczenia usług.

3. OGRANICZENIA LICENCJI

3.1. Licencja przyznana w ramach niniejszej umowy EULA ma pewne ograniczenia. Firma Gaijin na prawo do anulowania licencji w przypadku naruszenia ograniczeń zawartych w niniejszej sekcji.

3.2. Niniejszym bezwarunkowo deklarujesz, że NIE BĘDZIESZ pod żadnym pozorem i warunkiem podejmować (próbować ani ułatwiać podejmowania) następujących działań:

3.2.1. Zakaz przenoszenia

* sprzedawać, użyczać, wynajmować, udzielać podlicencji, publikować lub w inny sposób przekazywać grę (gry) (lub ich kopie), w całości lub w części, jakiejkolwiek osobie trzeciej, chyba że bezwzględnie obowiązujące przepisy prawa stanowią inaczej;

* zezwalać osobom trzecim na czerpanie korzyści z wykorzystywania gry (gier) na mocy kontraktów typu timeshare, umów o świadczenie usług i za pośrednictwem innych form, w tym jakiegokolwiek wykorzystywania do celów handlowych.

3.2.2. Zakaz tworzenia utworów pochodnych i dokonywania inżynierii wstecznej

* zmieniać, modyfikować, tłumaczyć, tworzyć utwory pochodne, dokonywać inżynierii wstecznej, dezasemblować i dekompilowaćgry ani pozyskiwać z niej kodu źródłowego,w całości lub w części, jak również podejmować innych działań określonych w ustępie 4.3 warunków świadczenia usług;

3.2.3. Zakaz wykorzystywania w sposób złośliwy lub wprowadzający w błąd

* modyfikować kodu serwera (m.in.za pomocą cheatów, włamań itp.);

* wykorzystywać niedociągnięć mechaniki gry (exploitów, błędów itp.);

* używać oprogramowania, które automatyzuje procesy w grze (boty, mody), zmienia rozgrywkę lub funkcjonalność gry, zapewnia przewagę nad innymi graczami niewykorzystującymi takiego oprogramowania lub w inny sposób wpływa na wrażenia z rozgrywki, zarówno Twoje,jak i innego gracza;

* używać oprogramowania osób trzecich, które może w jakikolwieksposób wpływać na grę, a które nie jest dozwolone przez firmę Gaijin w konkretnych grach lub powiązanych z nimi usługach, chyba że wymaga tego prawo;

* niszczyć, wyłączać (lub pomagać w zniszczeniu i wyłączaniu) dowolnego komputera lub serwera używanego do obsługi gry i powiązanych z nią usług; przesyłać dowolnych plików, które zawierają złośliwy kod, w tym wirusy, programy szpiegujące, trojany, robaki, celowo uszkodzone dane lub jakiekolwiek inne pliki, które mogą uszkodzić grę i powiązane z nią usługi albo na nie wpływać; organizować dowolny typ cyberataków, w tym m.in. ataku DoS, oraz pomagać lub brać w nich udział, a także podejmować jakichkolwiek innych działań lub prób mających na celu zakłócenie gier oraz powiązanych z nimi usług;

* w celowy lub nieświadomy sposób używać gry niezgodnie z obowiązującym prawem lub obowiązującymi przepisami oraz przyczyniać się do ich naruszenia;

* udostępniać, oferować, reklamować, promować oraz w inny sposób rozpowszechniać wspomnianych wyżej złośliwych lub wprowadzających w błąd sposobów wykorzystania;

3.2.4. Zakaz obchodzenia przepisów i manipulowania nimi

* brać udziału w jakichkolwiek działaniach, które są sprzeczne z przeznaczeniem lub duchem gry i powiązanych z nią usług (sensownie określonych przez nas), w tym m.in. manipulować grą, jej mechaniką i zasadami określonymi w regulaminie i niniejszej umowie EULA oraz je obchodzić;

3.2.5. Zakaz wykorzystywania do celów handlowych

* używać gry lub jej części do celów handlowych, w tym m.in.: (1) korzystać lub ułatwiać korzystanie z ofert lub reklam handlowych albo (2) przekazywać przedmioty z gry innymi środkami niż wyraźnie wskazane przez grę lub inne usługi firmy Gaijin;

3.2.6. Zakaz oferowania usług

* używać gry lub jej części do świadczenia jakichkolwiek usług w grze, w tym innym użytkownikom, w zamian za opłaty lub inne formy wynagrodzenia, które wyraźnie i bez ograniczeń obejmują usługi podnoszenia poziomu, podnoszenia poziomu grupie graczy, gromadzenia przedmiotów, wykonywania misji i udziału w bitwach w zamian za opłatę lub usługi zbierania zasobów;

3.2.7. Zakaz przekazywania niedozwolonych informacji

* używać gry do udostępniania niedozwolonych informacji, w tym między niechcianych e-maili, spamu oraz wszelkich materiałów promujących złośliwe oprogramowanie, programy szpiegujące i pliki do pobrania;

3.2.8. Zakaz nawiązywania niedozwolonych połączeń

* korzystać z wszelkich niedozwolonych połączeń z grą, utrzymywać ich ani tworzyć albo ułatwiać korzystanie z nic, w tym m.in. (1) wszystkich połączeń z dowolnymi nieautoryzowanymi serwerami, które emulują lub próbują emulować dowolną część gry albo (2) dowolnych połączeń z wykorzystaniem programów, specjalnych narzędzi oraz oprogramowania niedozwolonego przez firmę Gaijin;

3.2.9. Zakaz pozyskiwania ukrytych danych

* pozyskiwać lub w inny sposób gromadzić jakichkolwiek danych na temat gry, które nie powinny się wyświetlić w trakcie normalnego (zamierzonego przez firmę Gaijin) korzystania z takiej gry;

3.2.10. Ograniczenia warunków świadczenia usług

* w inny sposób korzystać z gry w sposób sprzeczny z warunkami świadczenia usług, w tym zawartych w nich sekcji 3 i 4. Dla Twojej wygody poniżej znajdują się przykłady takiego zakazanego wykorzystania:

i) korzystanie z nielegalnych lub niestosownych nazw użytkownika (lub pseudonimów), takich jak imiona i nazwiska terrorystów, przywódców nazistowskich lub nazistowskich przestępców wojennych;

ii) udostępnianie za pośrednictwem gry dowolnych materiałów lub informacji albo podejmowanie działań, które naruszają prawa osób trzecich (w tym dowolnej osoby fizycznej lub osoby prawnej);

iii) publikowanie treści przedstawiających nagość i przesadną przemoc, a także o charakterze seksualnym, obraźliwym i w inny sposób niewłaściwym, jak również udostępnianie linków do takich treści, albo w dowolny sposób wykorzystywanie gry do wymienionych celów;

iii) publikowanie informacji o charakterze obelżywym, zastraszającym, obscenicznym, zniesławiającym, oszczerczym, rasistowskim, seksualnym, religijnym albo w inny sposób niedopuszczalnym lub obraźliwym, jak również udostępnianie linków do takich informacji, albo w dowolny sposób wykorzystywanie gry do wymienionych celów;

3.3. Powyższa lista nie jest pełna. Więcej informacji na temat wykorzystania i stosownych ograniczeń usług firmy Gaijin, w tym gier, znajduje się w naszych warunkach świadczenia usług.

4. ZARZĄDZANIE PRAWAMI WŁASNOŚCI I PRAWAMI CYFROWYMI

4.1. Przyjmujesz do wiadomości, że kod komputerowy, obrazy, dźwięki, systemy, pomysły, metody działania, dokumentacja i inne informacje zawarte w grach są własnością intelektualną i/lub stanowią cenne tajemnice handlowe firmy Gaijin lub jej dostawców i (lub) licencjodawców oraz że podlegają one ochronie w świetle prawa cywilnego, karnego i własności intelektualnej.

4.2. Przyjmujesz również do wiadomości, że gry są produktem handlowym obsługiwanym przez firmę Gaijin według jej wyłącznego uznania.

4.3. Aby zabezpieczyć się przed nieupoważnionym korzystaniem z gier i chronić własność intelektualną i powiązane prawa firmy Gaijin, firma Gaijin może zastosować różne środki techniczne, takie jak narzędzia do zarządzania prawami cyfrowymi (DRM) i inne środki ochronne (oprogramowanie zabezpieczające przed oszustwami itp.). Takie środki mają na celu wykrywać nieupoważniony dostęp, kopiowanie lub dystrybucję gier i im zapobiegać. Dodatkowo firma Gaijin może zastosować te środki, aby zapewnić, że użytkownik korzysta z legalnej kopii gry, oraz aby ułatwić zachowanie zgodności z regulaminem. Korzystając z gier, przyjmujesz do wiadomości i akceptujesz fakt, że takie środki techniczne są stosowane jako niezbędne do tych celów.

5. DOSTĘP DO WERSJI DEMO

Czasami firma Gaijin może przez krótki i określony przez siebie czas, zazwyczaj bez pobierania jakichkolwiek opłat, zapewnić wybranym przez siebie użytkownikom dostęp do konkretnej gry lub konkretnego konta Gaijin, którego celem jest wyłącznie uruchamianie gry i granie w nią („dostęp do wersji demo”). Firma Gaijin nie gwarantuje jednak osobom, które mają dostęp do wersji demo, że zachowają swoje postępy w rozgrywce i przedmioty w grze lub że otrzymają możliwość przeniesienia danych z wersji demo na swoje osobiste konto Gaijin.

6. PRZEDMIOTY W GRZE I STOSOWNE OPŁATY

6.1. Gry firmy Gaijin są zazwyczaj rozprowadzane bezpłatnie (chyba że firma Gaijin lub jej partnerzy dystrybucyjni wyraźnie twierdzą inaczej). Bez względu na model dystrybucyjny (płatny, bezpłatny lub inny) firma Gaijin zazwyczaj oferuje za „prawdziwe” pieniądze prawo do korzystania z opcjonalnych danych w grze, takich jak wirtualna waluta (umożliwiająca zakup przedmiotów w grze), cyfrowe dodatki, postaci i wirtualne obiekty (pojazdy, uzbrojenie, elementy do zamontowania, sprzęt wojskowy itp.), jak również skórki do nich, wszelkie przedmioty jednorazowego użytku oraz inne przedmioty/funkcje, które zmieniają rozgrywkę, i poprawiające płynące z niej wrażenia (zbiorczo określane mianem „przedmiotów w grze”). Takie przedmioty w grze stanowią integralną część danej gry, a ich wykorzystanie obejmuje licencja w tym samym zakresie co grę i ze wszelkimi zawartymi w niej stosownymi ograniczeniami. Przedmioty w grze, które są oferowane lub sprzedawane w jednej grze firmy Gaijin, nie są kompatybilne z inną grą, chyba że taka opcja została wyraźnie udostępniona i dozwolona przez firmę Gaijin.

6.2. Przedmioty w grze udostępnione w ramach usług firmy Gaijin są licencjonowane, a nie sprzedawane. Metoda i sposób wykorzystania konkretnych przedmiotóww grze zależą od mechaniki konkretnej gry i/lub celów rozgrywki.

6.3. Wszelkie opłaty (zarówno w formie waluty w grze, jak i „prawdziwych” pieniędzy) uiszczane przez Ciebie w zamian za przedmioty w grze nie podlegają zwrotom i nie mogą być wymienione na inne przedmioty w grze, chyba że: 

* firma Gaijin wyraźnie ijednoznacznie wyraża zgodę na tego rodzaju zwrotlub wymianę (np. umożliwiając wymianę wirtualnej waluty na inny przedmiot w grze w zakresie ściśle i wyraźnie dopuszczonym przez stosowną grę);

* inaczej stanowią zapisy warunków świadczenia usług;

* wymaga tego obowiązujące prawo.

INFORMUJEMY, ŻE FIRMA GAIJIN NIE WYPŁACA ZWROTÓW MIĘDZY INNYMI W PRZYPADKU USUNIĘCIA LUB WYGAŚNIĘCIA KONTA GAIJIN, COFNIĘCIA LICENCJI LUB ROZWIĄZANIA UMOWY EULA Z DOWOLNEGO POWODU.

6.4. Aby uzyskać więcej informacji na temat pobierania stosownych opłat naliczonych w ramach usług firmy Gaijin i wystawiania za nie rachunków (co dotyczy również sklepu i rynku, w przypadku których możemy się powołać na dodatkowe zasady stanowiące część regulaminu), w tym gier, zapoznaj się z warunkami świadczenia usług. Zwróć szczególną uwagę na sekcje 5 i 6.

7. OGRANICZENIA WIEKOWE

7.1. Zgodnie z postanowieniami regulaminu oprócz minimalnego wieku (18 lat lub inny wiek pełnoletności w Twojej jurysdykcji), niezbędnego do jego zaakceptowania (w tym umowy EULA), należy pamiętać, że każda gra również ma swoje ograniczenia i swoją klasyfikację wiekową (np. PEGI lub ESRB w zależności od regionu).

7.2. W zależności od obowiązującego prawa, jeśli jesteś poniżej wymaganego wieku musisz (dotyczy to również Twojego dziecka planującego grać w grę):

* powstrzymać się od grania w nasze gry;

* Skonsultować się ze rodzicami, opiekunem prawnym i zapytać, czy możesz grać w daną grę;

* podjąć inne działania wymagane przez prawo obowiązujące w Twoim kraju.

JEŚLI MASZ PONIŻEJ 18 LAT (LUB JESTEŚ W INNYM WIEKU, KTÓRY ZGODNIE Z PRAWEM TWOJEJ JURYSDYKCJI NIE POZWALA NA ZAWIERANIE PRAWNIE WIĄŻĄCYCH UMÓW), POPROŚ RODZICA LUB OPIEKUNA O ZAPOZNANIE SIĘ Z NINIEJSZYM DOKUMENTEM I ZGODĘ NA GRĘ. BEZ TAKIEJ ZGODY NIE MOŻESZ GRAĆ W NASZE GRY.

8. ŚRODKI OCHRONY ZDROWIA

8.1. Przyjmujesz do wiadomości, że zawartość audiowizualna gry może nasilać objawy epileptyczne i inne rodzaje zaburzeń neurologicznych. Jeśli masz tendencję do takich zaburzeń, skonsultuj się z lekarzem, zanim zaczniesz grać w nasze gry, lub nie graj w nie w ogóle — w takiej sytuacji firma Gaijin nie odpowiada za żadne pośrednie i bezpośrednie konsekwencje grania w grę.

8.2. Przyjmujesz również do wiadomości, że ciągłe granie może prowadzić do znacznego zmęczenia, które wywołuje określone choroby, w tym problemy ze wzrokiem, różne formy deformacji kręgosłupa, neurozy oraz inne zaburzenia zdrowotne. Przyjmujesz na siebie pełną odpowiedzialność za śledzenie czasu spędzonego na granie w nasze gry, organizowanie przerw/odpoczynku, przyjmowanie odpowiedniej pozycji ciała podczas rozgrywki oraz stosowanie wszelkich środków ostrożności w trosce o swoje zdrowie.

8.3. Niektóre z naszych gier zawierają funkcje związane z wirtualną rzeczywistością („VR”), które obejmują dodatkowe określone środki ostrożności w zakresie zdrowia i bezpieczeństwa. Musisz zachować szczególną ostrożność przez cały czas, kiedy korzystasz z zestawu VR i wszelkiego powiązanego sprzętu lub akcesoriów („sprzęt do VR”), aby zapewnić sobie bezpieczeństwo i dobre samopoczucie.

PRZED KORZYSTANIEM Z FUNKCJI VR I/LUB SPRZĘTU DO VR PODCZAS ROZGRYWKI NALEŻY UWAŻNIE ZAPOZNAĆ SIĘ ZE WSZYSTKIMI ŚRODKAMI OCHRONY ZDROWIA I BEZPIECZEŃSTWA OKREŚLONYMI PONIŻEJ PRZEZ FIRMĘ GAIJIN ORAZ NALEŻY ICH PRZESTRZEGAĆ. DOTYCZY TO RÓWNIEŻ ŚRODKÓW ZAPEWNIONYCH PRZEZ PRODUCENTA SPRZĘTU DO VR, KTÓRE MOŻNA ZNALEŹĆ W INSTRUKCJI UŻYTKOWNIKA, NA OPAKOWANIU, W WITRYNIE INTERNETOWEJ LUB INNYCH OFICJALNYCH ŹRÓDŁACH.

8.3.1. Pamiętaj, że korzystanie z funkcji VR i/lub sprzętu do VR podczas grania w nasze gry stanowi znaczne ryzyko. Niezastosowanie niezbędnych środków ostrożności, zarówno tych ustalonych przez producenta sprzętu do VR, jak i tych opisanych poniżej, może skutkować uszkodzeniem mienia, obrażeniami ciała użytkownika lub innych osób, a w niezwykle rzadkich przypadkach nawet śmiercią.

8.3.2. Przyjmujesz do wiadomości, że dłuższe korzystanie z VR może prowadzić do wielu niepożądanych objawów, w tym, między innymi:

– choroby lokomocyjnej (np. zawrotów głowy, mdłości, zmęczenia, bólu oczu, nadmiernego pocenia);

– problemów ze wzrokiem (np. przemęczenia oczu, niewyraźnego widzenia, suchych oczu, trudności z ponownym przeogniskowaniem wzroku);

– objawów neurologicznych (np. bólu głowy, dezorientacji, niewłaściwej koordynacji ruchowej);

– nadwyrężenia mięśni (np. bólu szyi, urazów spowodowanych długotrwałym przeciążeniem organizmu, bólu pleców);

– napadów padaczkowych;

– zaburzeń snu;

– innych powiązanych objawów.

Firma Gaijin zdecydowanie zaleca, aby natychmiast zaprzestać grania, jeśli użytkownik zauważy dowolny z powyższych objawów lub poczuje się źle podczas korzystania z funkcji VR i/lub sprzętu do VR.

8.3.3. Firma Gaijin zdecydowanie odradza korzystanie z funkcji VR, kiedy użytkownik znajduje się pod wpływem alkoholu, środków odurzających lub leków. W przypadku wcześniejszych schorzeń, na które korzystanie z funkcji VR może mieć wpływ, zalecamy skonsultowanie się z wykwalifikowanym specjalistą medycznym (np. lekarzem) przed rozpoczęciem korzystania ze sprzętu do VR.

8.3.4. Przyjmujesz do wiadomości, że korzystanie z funkcji VR i/lub sprzętu do VR znacząco pogarsza świadomość otoczenia – możesz mieć trudności z usłyszeniem lub zobaczeniem tego, co dzieje się wokół ciebie. Aby zminimalizować ryzyko obrażeń lub uszkodzenia mienia, zdecydowanie zalecamy wcześniejsze przygotowanie obszaru gry poprzez zapewnienie wystarczającej ilości miejsca, usunięcie wszelkich elementów, które grożą potknięciem się, takich jak przewody czy zabawki, oraz unikanie korzystania z urządzenia w pobliżu balkonów, okien, schodów, mebli lub innych przedmiotów, które mogłyby spowodować obrażenia lub zostać uszkodzone podczas rozgrywki. Dodatkowo należy dostosować ustawienia dźwięku do poziomu, który umożliwia zachowanie świadomości na temat prawdziwego otoczenia.

8.3.5. W żadnym firma Gaijin ani żaden z jej podmiotów powiązanych nie ponosi odpowiedzialności za jakiekolwiek bezpośrednie, pośrednie, następcze, karne, szczególne lub przypadkowe szkody (w tym, bez ograniczeń, utratę działalności, kontraktów, przychodów, danych, informacji lub przerwę w działalności), zgodnie z jakąkolwiek podstawą odpowiedzialności, które wynikają z interakcji użytkownika z innymi osobami, obiektami lub otoczeniem w obszarze gry podczas korzystania z funkcji VR i/lub korzystania ze sprzętu do VR do grania w grę lub są z nimi związane. Użytkownik wyraźnie przyjmuje do wiadomości, akceptuje i przyjmuje na siebie wszelkie ryzyko związane z korzystaniem z funkcji VR i sprzętu do VR podczas rozgrywki. Chociaż powyżej podano listę zagrożeń i sposobów ich zapobiegania, nie jest ona kompletna. Ponadto użytkownik wyraźnie zrzeka się wszelkich praw do wnoszenia roszczeń lub powództw przeciwko firmie Gaijin wynikających z jakichkolwiek obrażeń lub szkód, których użytkownik może doznać z powodu niezachowania należytej ostrożności podczas korzystania z funkcji VR i/lub sprzętu do VR.

NINIEJSZYM ZWALNIASZ FIRMĘ GAIJIN I JEJ PODMIOTY STOWARZYSZONE Z WSZELKIEJ ODPOWIEDZIALNOŚCI WYNIKAJĄCEJ Z KORZYSTANIA PRZEZ CIEBIE Z FUNKCJI VR I/LUB SPRZĘTU DO VR LUB Z NIM ZWIĄZANEJ.

9. WYMAGANIA TECHNICZNE I SYSTEMOWE

9.1. Informujemy, że poniższe wymagania mogą okresowo ulegać zmianom, nawet w odniesieniu do tej samej gry. Jest to związane głównie z wprowadzanymi od czasu do czasu przez firmę Gaijin zmianami zgodnie z sekcją 10 niniejszej umowy EULA. Mimo wszystko firma Gaijin zastrzega sobie prawo do zmiany takich wymagań w odniesieniu do dowolnej ze swoich gier i według swojego wyłącznego uznania.

9.1.1. Wymagania minimalne. Każda gra jest zaprojektowana tak, aby uruchamiała się na jednej lub kilku konkretnych platformach (urządzeniach lub systemach operacyjnych). Czasami gra może mieć minimalne wymagania techniczne w zakresie urządzenia (np. dotyczące CPU, GPU, pamięci RAM, wolnego miejsca na dysku itp.), które firma Gaijin wskazuje na oficjalnej stronie gry, na oficjalnej stronie platformy należącej do osoby trzeciej lub za pomocą innych środków firmy Gaijin według jej uznania. Upewnij się, że Twoje platforma spełnia takie minimalne wymagania. W przeciwnym razie firma Gaijin nie gwarantuje, że gra się uruchomi lub będzie poprawnie funkcjonować ani nie ponosi odpowiedzialności za inne problemy z jej działaniem. Ponosisz pełną odpowiedzialność za zapewnienie odpowiednich zasobów urządzenia koniecznych do przechowywania i uruchomienia gry, w tym CPU, GPU, wolnej pamięci RAM itp.

9.1.2. Wymagania zalecane. Dla Twojej wygody zazwyczaj publikujemy wymagania zalecane naszych gier, które dotyczą technicznych parametrów Twojego urządzenia. Informujemy, że tego rodzaju wymagania zalecane służą jedynie do celów informacyjnych i nie gwarantują idealnego funkcjonowania gry ani nie stanowią żadnego rodzaju gwarancji. Aby uniknąć jakichkolwiek wątpliwości, jeśli platforma (zarówno urządzenie, jak i system operacyjny) stanowi część „wymagań zalecanych” danej gry, oznacza to, że taka gra została zaprojektowana do działania wyłącznie na tej platformie. To samo dotyczy innych „wymagań zalecanych”, które, jak wynika z kontekstu, są niezbędne.

9.1.3. Wymagania dotyczące połączenia internetowego. Zazwyczaj gry firmy Gaijin wymagają szybkiego i stabilnego połączenia z Internetem do prawidłowego działania i zapewnienia odpowiednich wrażeń z rozgrywki. Informujemy, że firma Gaijin nie ponosi odpowiedzialności za jakiekolwiek problemy z działaniem gry (w zakresie szybkości, dostępności serwerów firmy Gaijin i czasu reakcji określanego jako „ping”) wynikające z jakości połączenia internetowego.

10. POPRAWKI, AKTUALIZACJE I MODYFIKACJE

10.1. Aby zapewnić jak najwyższy poziom naszych usług, wrażeń użytkownika oraz wydajności usług firmy Gaijin, musimy co jakiś czas tworzyć poprawki, aktualizacje i modyfikacje naszych gier. To zazwyczaj skutkuje obowiązkowymi i/lub automatycznymi ich aktualizacjami, co sprawia, że starsze wersje naszych gier mogą się nie uruchamiać albo działać nieprawidłowo do czasu ich aktualizacji.

10.2. Firma Gaijin ma prawo do zmiany kodu oprogramowania danej gry w dowolnym momencie i wedle własnego uznania. Tego rodzaju zmiany mogą mieć wpływ m.in. na funkcjonalność danej gry i jej pozostałą zawartość. Możemy np. dodać do gry zawartość lub funkcje albo je z niej usunąć, naprawić błędy, poprawić balans rozgrywki itp.

10.3. Zwracamy uwagę, że niektóre poprawki, aktualizacje i modyfikacje gry mogą skutkować (i z czasem na będą skutkować) zwiększeniem wymagań technicznych w odniesieniu do Twojego urządzenia lub zużywanych przez nie zasobów. Niespełnienie tych wymagań może spowodować (i z czasem spowoduje) spadek wydajności gry i/lub konieczność zastosowania m.in. niższych ustawień graficznych.

10.4. Akceptując niniejszą umowę EULA, przyjmujesz do wiadomości, że brak zgodny na aktualizację gry może uniemożliwić dalsze korzystanie z niej oraz że niniejsza umowa EULA zostanie zawieszona aż do momentu aktualizacji gry.

11. COFNIĘCIE LICENCJI

11.1. Cofnięcie przez użytkownika. Możesz natychmiast rozwiązać niniejszą umowę EULA, przerywając korzystanie z naszych gier i usuwając je ze swojego urządzenia.

11.2. Cofnięcie przez firmę Gaijin. Mamy prawo do zawieszenia lub całkowitego rozwiązania niniejszej umowy EULA (co oznacza również ograniczenie dostępu do dowolnej z naszych gier) w następujących przypadkach:

* jeśli spowodujesz rażące naruszenie niniejszej umowy EULA lub regulaminu;

* jeśli naruszysz zasady gier w sposób przez nie określony lub w opisanym w nich zakresie;

* jeśli zawiesimy lub usuniemy Twoje konto Gaijin na podstawie określonej w naszych warunkach świadczenia usług;

* jeśli przestaniemy obsługiwać i rozpowszechniać grę lub w inny sposób przestaniemy oferować do niej dostęp, informując o tym ze stosownym wyprzedzeniem;

* opierając się na innej podstawie ujętej w regulaminie.

11.3. Cofnięcie licencji zgodnie z zapisami niniejszej sekcji umowy EULA lub według innej podstawy określonej w regulaminie oznacza, że nie będziemy mieć w przyszłości żadnych zobowiązań względem Ciebie.

11.4. Cofnięcie licencji przez firmę Gaijin odbywa się natychmiast, chyba że firma Gaijin wyraźnie postanowi inaczej lub wymaga tego obowiązujące prawo.

11.5. Cofnięcie licencji nie ma wpływu na zobowiązania, zarówno Twoje, jak i firmy Gaijin, które powstały lub istniały przed jej cofnięciem.

INFORMUJEMY, ŻE WYGAŚNIĘCIE REGULAMINU LUB WARUNKÓW ŚWIADCZENIA USŁUG LUB ZAWIESZENIE NINIEJSZEJ UMOWY EULA SKUTKUJE COFNIĘCIEM LUB ZAWIESZENIEM LICENCJI.

12. REGULAMIN PLATFORM ZEWNĘTRZNYCH

Jeśli uzyskujesz dostęp do gry za pomocą platform zewnętrznych, ponosisz odpowiedzialność za korzystanie z nich i wszelkich powiązanych z nimi kont (takich jak konto PlayStation, Xbox lub App Store firmy Apple) w sposób zgodny z zasadami określającymi korzystanie z tych platform i kont. Poniżej znajdziesz regulaminy konkretnych platform.

Wspomniane platformy zewnętrzne w żadnym wypadku nie ponoszą odpowiedzialności za naruszenie zapisów niniejszej umowy EULA ani jakiekolwiek przeoczenia firmy Gaijin. Niniejsza umowa EULA w żaden sposób nie zmienia żadnej z umów zawartych między Tobą a platformami zewnętrznymi. Zapisy tych umów mają pierwszeństwo nad zapisami niniejszej umowy EULA we wszystkich kwestiach związanych z korzystaniem z tych platform i powiązanej z nimi własności intelektualnej.

Pamiętaj, że firma Gaijin spełnia wszystkie wymogi platform zewnętrznych, dzięki czemu zyskujesz za ich pomocą dostęp do gier. W związku z tym firma Gaijin może być zmuszona do zmiany niniejszej umowy EULA w celu zachowania zgodności z wymogami wspomnianych platform.

12.1. Dodatkowy regulamin App Store firmy Apple

Niniejszy dodatkowy regulamin ma zastosowanie w przypadku gier dostępnych na dowolnym urządzeniu iPhone i iPad firmy Apple, Inc. („Apple”):

* Jak określono wcześniej, stronami niniejszej umowy EULA jesteś Ty i firma Gaijin, a nie firma Apple. Niniejsza umowa EULA w żaden sposób nie wiąże firmy Apple, więc nie ponosi ona odpowiedzialności z tytułu jakichkolwiek jej naruszeń, w tym braków i wad dowolnej z gier. Korzystanie z gier zapewnianych przez Apple odbywa się zgodnie z zasadami korzystania określonymi w warunkach świadczenia usług Apple Media lub w warunkach korzystania z zakupów grupowych treści. Wspomniane zasady korzystania mają pierwszeństwo nad zapisami niniejszej umowy EULA.

* Zgodnie z zapisami ustępem 1.3. niniejszej umowy EULA przyznawana licencja jest niezbywalna, w związku z czym pozwala na przechowywanie, uruchamianie i wyświetlanie gry jedynie w pamięci kontrolowanych lub posiadanych przez Ciebie produktów Apple zgodnie z zasadami korzystania określonymi w warunkach świadczenia usług Apple Media, z wyłączeniem produktów Apple, których nie masz ani nie kontrolujesz, ale są z Tobą powiązane z uwagi na chmurę rodzinną, zakupy grupowe lub prawnie wiążące umowy.

* Firma Apple nie ponosi odpowiedzialności z tytułu utrzymania i wsparcia technicznego gier.

* Firma Gaijin jest wyłącznie odpowiedzialna za wszelkie gwarancje, zarówno wyrażone, jak i dorozumiane przez prawo, powiązane z grami.Firma Apple nie podlega żadnym zobowiązaniom z tytułu gwarancji dotyczących gier.Wszelkie roszczenia, straty, zobowiązania, szkody, koszty i wydatki wynikające w jakikolwiek sposób z niewywiązania się z zapisów dowolnej gwarancji stanowią wyłączną odpowiedzialność firmy Gaijin. Jedynym wyjątkiem jest sytuacja, w której gra nie spełnia wymogów dowolnej powiązanej z nią gwarancji (wyrażonej lub dorozumianej). Wówczas możesz powiadomić firmę Apple, która zwróci koszt zakupu gry.

* Firma Apple nie ponosi odpowiedzialności za zaspokojenie Twoich dowolnych roszczeń lub jakichkolwiek roszczeń osoby trzeciej powiązanych z grą, w tym między innymi: (i) roszczeń z tytułu odpowiedzialności za jakość produktu; (ii) wszelkich roszczeń wynikających z niezgodności gry z wymogami prawnymi oraz (iii) roszczeń z tytułu ochrony konsumenckiej lub podobnych przepisów, w tym tych odnoszących się do wykorzystywania przez grę platform HealthKit i HomeKit.

* W przypadku dowolnych roszczeń osób trzecich z tytułu naruszenia przez grę ich praw własności intelektualnej firma Gaijin ponosi wyłączną odpowiedzialność za zbadanie, obronę i oddalenie tych roszczeń oraz zawarcie związanego z nimi porozumienia (jeśli jest to wymagane przez niniejszą umowę EULA i we wskazanym w niej zakresie).

* Niniejszym oświadczasz, że nie mieszkasz na terenie żadnego z krajów obłożonych embargiem przez Stany Zjednoczone oraz nie znajdujesz się na liście osób i podmiotów, wobec których stosuje się szczególne środki ograniczające, ani na liście osób i podmiotów zastrzeżonych opracowanych przez Departament Skarbu Stanów Zjednoczonych.

* Przyjmujesz do wiadomości, że niniejsza umowa EULA nie przyznaje żadnych praw i środków prawnych którejkolwiek z jej stron. Niezależnie od powyższego firma Apple lub jej spółka zależna są beneficjentami będącymi stroną trzecią niniejszej umowy EULA. Gdy zaakceptujesz umowę EULA, firma Apple lub jej spółka zależna zyskają prawo (które zostanie uznane za zaakceptowane) do jej egzekwowania w stosunku do Ciebie jako osoby, która jest beneficjentem będącym stroną trzecią tej umowy.

12.2. Dodatkowe warunki licencyjne firmy Sony

Jeśli grasz w grę, korzystając z systemu rozrywki komputerowej PlayStation dostępnego na urządzeniach o tej samej nazwie, wówczas musisz przestrzegać następujących dodatkowych regulaminów PlayStation:

a) w przypadku SIEA:

Kupno przedmiotów i korzystanie z nich regulują umowa użytkownika i warunki świadczenia usług obowiązujące w sieci. Niniejsza usługa online działa na zasadzie podlicencji udzielanej przez firmę Sony Interactive Entertainment America.

b) w przypadku SIEE:

Zawartość zakupiona za pośrednictwem sklepu udostępnionego w grze oznacza, że została ona zakupiona od firmy Sony Interactive Entertainment Network Europe Limited („SIENE”) i podlega warunkom świadczenia usług obowiązującym w sieci PlayStation™Network, z którymi można zapoznać się w sklepie PlayStation™Store. Prawa użytkowania należy sprawdzać przy każdym zakupie, ponieważ mogą one być różne w zależności od pozycji. Jeśli nie zaznaczono inaczej, zawartość dostępna w dowolnym sklepie udostępnionym w grze jest objęta tą samą klasyfikacją co gra.

12.3. Dodatkowe warunki licencyjne firmy Microsoft

Jeśli grasz w grę, korzystając z platformy Xbox, wówczas musisz przestrzegać następujących dodatkowych regulaminów Xbox:

* Podlegasz wszelkim zasadom dotyczącym korzystania z platformy Xbox, w tym umowy dotyczącej usług Microsoft dostępnej na stronie microsoft.com/en/servicesagreement.

* Zgodnie z niniejszą umową EULA całą odpowiedzialność ponosi firma Gaijin, a firma Microsoft lub jej spółki zależne nie są licencjodawcami ani nie ponoszą odpowiedzialności za właściwe funkcjonowanie gry i za jej zgodność z zapisami gwarancji, więc nie mogą być wobec nich kierowane żadne roszczenia o odszkodowanie.

* Firma Microsoft i jej spółki zależne nie utrzymują gier ani nie zapewniają im wsparcia technicznego. Te zadania są w wyłącznej gestii firmy Gaijin.

Dowolne powiązane umowy firmy Microsoft, w tym regulamin usługi Xbox Live, mają pierwszeństwo nad zapisami niniejszej umowy EULA, która nie reguluje stosunku między Tobą a firmą Microsoft i jej spółkami zależnymi.


Ostatnia aktualizacja: 2 czerwca 2025